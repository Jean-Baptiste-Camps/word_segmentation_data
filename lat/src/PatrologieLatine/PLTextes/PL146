
PATROLOGIAE TOMUS CXLVI.

OTHLO MONACHUS S. EMMERAMMI / ADAMUS CANONICUS BREMENSIS / S. JOANNES GUALBERTUS ABBAS VALLUMBROSANUS / GUNDECHARUS EISCHTETTENSIS EPISCOPUS / LAMBERTUS HERSFELDENSIS / PETRUS MALLEACENSIS MONACHUS / ALEXANDER II / HUGO I TRECENSIS EPICOPUS / DEODUINUS LEODIENSIS EPISCOPUS / S. LIETBERTUS CAMERACENSIS EPISCOPUS / ROGERIUS JC. ITALUS / GUIDO AMBIANENSIS EPISCOPUS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CXLVI.


OTHLO MONACHUS S. EMMERAMMI,



ADAMUS CANONICUS BREMENSIS,



S. JOANNES GUALBERTUS ABBAS VALLUMBROSANUS,



GUNDECHARUS EISCHTETTENSIS EPISCOPUS,



LAMBERTUS HERSFELDENSIS,



PETRUS MALLEACENSIS MONACHUS,



ALEXANDER II,



HUGO I TRECENSIS EPICOPUS,



DEODUINUS LEODIENSIS EPISCOPUS,



S. LIETBERTUS CAMERACENSIS EPISCOPUS,



ROGERIUS JC. ITALUS,



GUIDO AMBIANENSIS EPISCOPUS.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM XI.

OTHLONI

MONACHI S. EMMERAMMI,

OPERA OMNIA,

AD FIDEM EDITIONUM MELIORIS NOTAE RECOGNITA EXPRESSA ET EMENDATA. ACCEDUNT

ADAMI CANONICI BREMENSIS,



GUNDECHARI EISCHTETTENSIS EPISCOPI



LAMBERTI HERSFELDENSIS,



PETRI MALLEACENSIS.



ANNALES ET CHRONICA.

INTERMISCENTUR

ALEXANDRI II PAPAE,



S. JOANNIS GUALBERTI ABBATIS VALLUMBROSANI,



S. LIETBERTI CAMERACENSIS,



HUGONIS I TRECENSIS,



DEODUINI LEODIENSIS,



GUIDONIS AMBIANENSIS,



OPUSCULA, DIPLOMATA, EPISTOLAE.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLVI CONTINENTUR.


OTHLONUS MONACHUS S. EMMERAMMI.
Libellus de suis tentationibus, varia fortuna et scriptis. 	col. 23
Dialogus de tribus quaestionibus. 	61
Epistola de permissionis bonorum et malorum causis. 	137
Liber de cursu spirituali. 	139
Narratio Othloni de miraculo quod nuper accidit quidam laico. 	242
Liber de admonitione clericorum et laicorum. 	243
De doctrina spirituali liber metricus. 	263
Liber proverbiorum. 	299
Sermo in natali apostolorum. 	337
Liber visionum. 	341
Fragmentum relationis de translatione S. Dionysii e Francia in Germaniam ad monasterium S. Emmerammi. 	387
Vita S. Wolfkangi. 	389
Vita S. Bonifacii. 	427
Precatio Theodisca 	427



ADAMUS CANONICUS BREMENSIS.
Gesta Hammaburgensis Ecclesiae pontificum. 	451
Descriptio insularum Aquilonis. 	619



S. JOANNES GUALBERTUS.
Preces. 	969
Epistolae ad fratres. 	979



GUNDECHARUS EISCHTETTENSIS EPISCOPUS.
Liber pontificalis Eischtettensis. 	985



LAMBERTUS HERSFELDENSIS.
Anna es. 	1053



PETRUS MALLEACENSIS MONACHUS.
De coenobio Malleacensis insulae. 	1249



ALEXANDER II PAPA.
Epistolae et decreta. 	1279



HUGO I TRECENSIS EPISCOPUS.
Epistola Hugonis ad Bartholomaeum archiepiscopum Turon. 	1435



DEODUINUS LEODIENSIS EPISCOPUS.
Epistolae et privilegia. 	1439



S. LIETBERTUS CAMERACENSIS EPISCOPUS.
Charta de constituendis canonicis regularibus in ecclesia S. Autberti. 	1484



ROGERIUS JURISCONSUSTUS ITALUS.
De diversis praescriptionibus. 	1485
Dialogus de praescriptionibus. 	1495



GUIDO AMBIANENSIS EPISCOPUS.
Epistolae et chartae. 	1587
Versus de Angelranno abbate Centulensi. 	1509





Main volume text





ANNO DOMINI MLXXIII.
OTHLONUS PRESBYTER ET MONACHUS COENOBII S. EMMERAMMI RATISBONENSIS.




[Col. 0009]
DE VITA ET SCRIPTIS OTHLONI DISQUISITIO.
(Apud R. P. Bernardum Pezium, Dissertatio isagogica in tom. III Thesauri Anecd., pag. X.)

[Col. 0009A] Res Othloni vel Othlohi apud plerosque recentiores, Browerum putamus, Oudinum, Pinium, Mabillonium aliosque, quotquot ejus mentionem injecerunt, obscurissimae sunt, licet eas ipse Othlonus amplissime candidissimeque perscriptas ad posteros transmiserit. Paucis omnia complectimur: ille ipse Anonymus Ratisponensis, cujus libellum de suis tentationibus, varia fortuna et scriptis Joannes Mabillonius ex codice Emmerammensi in tomo Analectorum a pag. 404 in lucem extulit, hic noster Othlonus, monachus et Decanus imperialis monasterii S. Emmerammi fuit. Idem conjecit quidem acutissimus Mabillonius in Admonitione praevia ad dictum Anonymum, nihil tamen certi pronuntiare ausus est, non visis omnibus, quae a se edita fuisse commemorat [Col. 0009B] Anonymus, opusculis, praesertim Dialogo de tribus quaestionibus, in quo personam et suam et Henrici monachi Augiensis patefecisse se scribit. Sed omne, si quod esse potuit, dubium sustulere duo insignes manu exarati codices, ambo quingentorum annorum, quorum unum in bibliotheca Lambacensi in-4o, alterum in Sanct-Crucensi in-folio reperimus, in quibus ille Dialogus, expressis interlocutorum nominibus, Henrici videlicet et Othloni, conservatus est. Ut adeo nihil certius esse possit quam Anonymum illum Ratisponensem De tentationibus, varia fortuna et scriptis suis a Mabillonio evulgatum, unum eumdemque esse atque Othlonum monachum Emmerammensem. Itaque qui ejus vitae historiam nosse cupit, citatum tomum 4 Analectorum [Col. 0009C] Mabillonii evolvat. Ne tamen quibus Analecta ad manum non sunt, nihil de Othloni vita dedisse videamur, en ejus veluti epitomen. Editus in lucem fuit Othlonus circa annum 1013, in dioecesi Frisingensi, ut ex variis scriptorum ejus locis intelligitur. Ingenium docile ac facile nactus a prima pueritia singularis diligentiae specimina dedit, artem litteras eleganter pingendi sine magistri ope ac institutione discere aggressus. Rem ipse Othlonus in libro De tentationibus et scriptis suis in hunc modum enarrat: »Cum parvus scholari disciplinae traditus fuissem, litterasque celeriter didicissem, coepi etiam longe [Col. 0010A] ante solitum tempus discendi, sine jussu magistri, artem discere scribendi. Furtivo enim et insolito modo, nec non sine docente nisus sum eamdem artem scribendi apprehendere. Qua de re contigit ut pennam ad scribendum inrecto usu retinere consuescerem, nec postea ab ullo docente super hoc corrigi valerem. Nimius namque usus prohibuit me emendare. Quod cum viderent plures, dixerunt omnes nunquam me bene scripturum. Sed aliter evenit ex gratia Dei, sicut plurimis notum est. Nam cum in pueritia ipsoque tempore quo tabula mihi data est cum aliis pueris, ad discendam scripturam viderer aliquid scribere nosse, miraculum non parvum praebui videntibus. Deinde vero non post longum tempus tam bene [Col. 0010B] scribere coepi, tantumque affectum ad hoc habui, ut et in loco illo, quo talia didici, id est in coenobio Tegernsee dicto, multos libros scripsissem, et in Franciam (Orientalem seu Franconiam) translatus adhuc puer, ibique in tantum multa scribendo laborassem, ut inde rediens pene visu privatus fuissem.---Quae ideo,« subjungit Othlonus, »proferre decrevi, ut aliquos incitarem ad similem affectum laborandi, gratiamque Dei, quae tanta mihi beneficia praebuit, aliis narrans, eos ad magnificandam eamdem gratiam Dei mecum traham.« Et profecto tot volumina juvenis diligentissimus conscripsit, ut, nisi ipse sub finem citati libri singula recenseret, nemo facile ut credat animum posset inducere. Quaedam ipsi in bibliotheca [Col. 0010C] Tegernseensi et Emmerammensi spectavimus in manus et litterarum elegantiam et accuratissimam conformationem defixi. Caeterum Othlonus e Francia reversus paulo post liberalium artium disciplinis se imbuendum magistris praebuit, adeo annuentibus Musis ut contentionis laude omnes sodales facile anteiret. Poeticis praecipue, ut ipse testatur, delectabatur, ardebatque tanto proficiendi aestu, ut Deum constanter rogaret ut sibi »locum praestaret, in quo copiam haberet librorum.« Inde e scholis egressus clericali militiae ascriptus est, patre filium opulento cuidam sacerdotio [Col. 0011A] devovente. Sed Othlonus »libentius inter studiosos quosque et doctiores clericos quam inter villanos versari saepe desiderabat.« Quae desideria et consilia ut quantocius expleret ac exsequeretur stimulos ei addidit permolesta quaedam cum Werinhario archipresbyterio, »in episcopatu Frisingensi praestantissimo,« controversia, quam ipse in libro Visionum, visione 3, late ac aperte denarrat. A qua ut se expediret, »relictis, ait, ad tempus meis omnibus, perrexi ad Ratisponam civitatem, ibique Burchardum venerandum abbatem coenobii S. Emmerammi pro mei susceptione rogans, cito impetravi rogata, pro eo scilicet quod coenobii ejusdem monachi profectuosum sibi fore arbitrabantur meum scire in scribendo [Col. 0011B] vel in docendo canonicos quoslibet.« Praefuit Burchardus, ex monasterio Augiae Divitis ad abbatiam Emmerammensem assumptus, ab anno 1030 usque ad 1037 sub quo omnium loci censuum et redituum descriptio facta est anno 1031, Arnoldo seu Arnolpho, ex comite monacho et praeposito singula disquirente, quam integram habes hujusce Thesauri tom. I, part. III, col. 67. Sub eodem Burchardo studia pietatis et litterarum egregie in monasterio Emmerammensi floruisse mox memoratus Arnoldus gravissimus testis est, qui eum »tali loco destinatum esse ait, in quo hactenus ipso, donante et sanctissima Virgine Maria adjuvante, abundant Patres et fratres sive apud Deum, sive apud saeculum valde nobiles.« Ipse Othlonus in lib. De tentationibus suis [Col. 0011C] testatur, »in eo loco, quo (anno 1032) monachus factus est, cum plurimos diversae qualitatis homines invenisset, quosdam libros quidem gentiles, quosdam vero sacram Scripturam legentes, se coepisse illos solummodo imitari, quos videbat divinae insistere lectioni.« Quibus sacris studiis dum se totum Othlonus immergit, incredibile est in quantas, machinante malo daemone, tentationes et animi cruciatus inciderit. Exstat de iis singularis liber, ut supra jam diximus, a Mabillonio editus. Eamdem calamitatum suarum historiam totidem fere verbis pertexit in libro De cursu spirituali, a cap. 21, usque ad 26, et in libro metrico De doctrina spirituali, a cap. 14 ad 19. Othlonum scholis Emmerammensibus praefectum fuisse discimus ex lib. De tentationibus [Col. 0011D] suis, pag. 449, ubi postquam narrasset, se »mox a suscepto monastico habitu, quorumdam prece pulsatum, tanto iterum scribendi studio fuisse occupatum, ut raro nisi in festivis diebus aut in aliis horis incompetentibus ab hoc opere cessaret,« subjungit, »interea successisse et alium laborem. Nam pro eo, ait, quod saepius legere, aut scribere, aut dictare videbar, scholasticorum cura mihi commissa est; ex quibus nimirum omnibus ita per gratiam Dei constringebar, ut saepe corpus quieti necessariae non permitterer tradere. Cumque dictandi studium inesset, ad hoc saepissime non habui tempus, nisi in festivis diebus, aut noctibus, constrictus videlicet et puerorum cura ad docendum, et [Col. 0012A] illorum petitione, quibus scribere coepi, ad scribendum.« Haec ipse Othlonus, qui quid sibi, dum quemdam discipulorum acrius castigasset, evenerit, in libro Visionum, visione tertia, describit, quod iis puerorum magistris terrori esse possit, qui nullum in puniendis eorumdem erratis modum servare consueverunt. Circa annum 1055 decaniam Emmerammensis monasterii administravit in qua »abbate Reginhardo non juxta regulae sanctae instituta, sed secundum episcopi praeceptum, vel juniorum quorumdam affectum plurima illuc disponente, Othlonus jugiter, quantum potuit, praeceptis hujusmodi consentire noluit. Qua de re inter ipsum et abbatem discordia magna exorta est, cum neque ille sua, nec ego (verba Othloni sunt ex LIBRO VISION., [Col. 0012B] visione 4,) mea vota mutare vellem. Interea vero saepe per memetipsum, saepe per alios illum rogans, ut quia mores mei sibi omnino displicerent, me a decania commissa absolveret, nec hoc per tempora multa obtinere valui. Unde factum est ut quia nulla apud eum impetrare potui, zelo plus justo ductus aspera incautaque dicta quaedam ita contra eum proferrem, ut me quoque meledictione connecterem.« Quem impetum animi qua ratione luerit lege citatam Visionem quartam, quae gravitate sua omnes viros religiosos permoveat, ut vitia suorum praefectorum ferocius et impotentius ne ferant. Porro ex poenis sibi divinitus inflictis emergens anno 1062 Fuldam secessit. »Cum enim,« inqui in lib. De tent., pag. 441, »monasterium nostrum, [Col. 0012C] in urbe Ratisbona constitutum, varia episcoporum persecutione destrui viderem, ibique per triginta annos meliora sperans subsisterem, occulto Dei judicio longe aliter quam sperarem evenit. Qualiter autem destructio tanta evenerit, quia nec breviter proferri valet, nec ineptias tantas hic exponere libet, aliis proferenda relinquo, hoc solummodo enarrans quia cum exteriora monasterii nostri commoda penitus destrui sensissem, et contra haec nil praevaluissem; quin imo a fratribus quibusdam juvenibus, quibus displicebam, apud episcopum accusatus, varias mihi minas ab illo illiusque familiaribus agi saepius audissem, tunc petita ab abbate licentia, ad monasterium Fuldense quasi [Col. 0012D] cito reversurus perrexi. Verumtamen non dubito quin tantam destructionem nemo in nos agere posset, nisi justo Dei judicio peccatisque nostris exigentibus permissus; quod scilicet exinde palam datur intelligi quia in ipso discessionis meae anno, qui erat ab incarnatione Domini 1062 miserando semperque lugendo igne combustum est coenobium nostrum.« Jam vero quo anno Ratisponam reversus sit, nullibi sat clare explicat Othlonus. Si ratio habeatur opusculorum et variorum ejus diverticulorum quae in eodem De tentationibus suis libro tam in accessu quam recessu Fuldensi fecisse se scribit, ante annum 1068, is reditus vix contigerit. Peraeque incertum est ad quem Christi annum vitam produxerit; vero tamen simillimum est eum intra annum 1083 vita [Col. 0013A] defunctum fuisse. Ejus nullam in monasterio Emmerammensi memoriam superesse novimus, praeter solos ab eo relictos libros, quorum tamen major pars nomine auctoris destituta est, nec id adeo facile sciri potuisset, nisi Anonymus Mabillonianus quis sit, jam ante ex detecto a nobis Othloni dialogo De tribus quaestionibus constitisset. Deprehendimus autem postea nomen Othloni etiam in ejusdem libro metrico De doctrina spirituali diserte sic exprimi in fine prologi:

Lector ad extremum precor hoc quam maxime solum,
Quatenus Othloni quandoque velis memorari,
Qui licet indoctus haec sum componere nisus.

Qui versus si vel a Mabillonio vel ab Anselmo Grabnero, qui Anonymum De tentationibus suis cum illo communicavit, animadversi fuissent, nullum cuiquam [Col. 0013B] dubium reliquissent illum Anonymum esse Othlonum. Nam et easdem tentationes Othlo in libro metrico De doctrina spirituali canit, quas in libro De tentationibus suis soluta oratione Anonymus Ratisponensis exponit; et utrumque opus uno eodemque codice membraneo in-8o, quem autographum esse dubitari non potest, continetur. Sed jam Opera Othloni recenseamus, non eo quidem ordine quo Othlonus in libro De tentationibus suis ea retulit, sed quo hic a nobis publicata sunt, strenue nos adjuvantibus ven. P Leopoldo Wydemanno, R. P. Casparo Altlehner, qui maxima sedulitate Othloniana pleraque prelo paravit, et R. P. Reinero Reither, contubernaii nostro, cui etiam brevi longe maximum Gerhohi praepositi Reicherspergensis opus De Antichristo [Col. 0013C] et schismate, e membranis ejusdem manu exscriptum, debebunt eruditi.

1. Dialogum Othloni de tribus quaestionibus ex codicibus Sanct-Crucensi ordinis Cisterciensis et Lambacensi ordinis S. Benedicti nos edere ex supra dictis facile omnes cognoscunt. Illum nobis reverendissimus et perillustris dominus Gerardus, praesul optimus, quem propterea Vindobonae convenimus, ex bibliotheca sua, praestantibus mss. codicibus adhuc referta; hunc vero reverendissimus et perillustris dominus abbas Maximilianus utendum benignissime praebuit. Operis sui sane praestantis et sacra eruditione pleni occasionem et rationem ipse Othlonus in libro De tentationibus suis, apud Mabillonium pag. 443, his verbis exponit: »Tertium [Col. 0013D] vero libellum, quem ante annos XV, ut reor, scripsi, cum in extremo ordine posuerim, primo dicendum; deinde qua causa scriptus fuerit, subnectendum. Quia enim multorum accuratis epulis coenantium mos est ut in prima et secunda vice viliora quaeque fercula (quae non ideo viliora dicimus, quasi sint vilia, sed quod sint inferiora,) in extrema vero lautiora, et aliqua arte praecipua cocta sibi apponere jubeant, cupientes in hoc non tam suae gulae quam aliorum qui forte invitati sunt ad convivium, delectationi et honori deservire; ego econtra simile aliquid inoliter volui in extremo aliqua lautioris sententiae verbula ante faciem legentium, quasi ad mensam convescentium ponere, quae quilibet [Col. 0014A] lector avidus, licet indigno stylo edita, generosae tamen materiae dignitatem retinentia, pro dapibus lautis potuisset gustare. Nam quae sententia lautior et suavior valet esse quam de gratia Dei, et cur credenda dicendaque sit gratia; judicia quoque quam vera justaque et necessaria sint: sed et quantam bene agendi facultatem a nobis concessam habeamus, nisibus totis inquirere atque pluribus testimoniis approbare? Haec quippe tria per trium quaestionum solutiones in illo libro, quem in tertio locavi ordine, stylo quo potui per dialogum protuli, numero scilicet et ordine tali desiderans sanctam Trinitatem venerari. Sed et in hoc eamdem Trinitatem venerari studebam, quia in tertia quaestione, quam velut fercula [Col. 0014B] quaedam praecipua ritu sagaci contexta et allata in extremo ad lectionis coenam considentibus apposui, de ipsa sancta Trinitate et Unitate, juxta intelligentiae meae vires, brevi et aperta probataque, ut spero, variis exemplis et argumentis ratione disserui. Spero etiam me in eodem libello omnibus tam in saeculari quam in spirituali vita positis aliqua aedificationis verba protulisse, per quae quilibet esurientes et sitientes justitiam refici possunt. Haec quidem de libri extremi ordine sint dicta, cui titulum imposui De tribus quaestionibus, id est: de divinae pietatis agnitione judiciorumque divinorum diversitate, nec non de varia bene agendi facultate. Deinde vero subjungimus qua causa fuerit scriptus. Quidam namque monachus [Col. 0014C] de Augiensi coenobio, nobilissima Alemannorum stirpe ortus, nomine Heinricus, cum ab Jerusalem reverteretur, apud nos aliquandiu hospitatus est. Hic ergo quia in sacra Scriptura satis studiosus fuit, me frequenter quasi doctorem adiit, suppliciter rogans pro quibusdam sacrae Scripturae sententiis, ut eas sibi exponerem. Ego autem, humilitatem atque importunitatem petitionis ejus attendens, prout potui ad quaeque rogata respondi. Cumque haec collatio saepius inter nos habita sibi placeret, postremo illud deposcere coepit ut eamdem collationem litteris exciperem. Quod licet diu tam pro desidia quam pro ignorantia differrem, aggressus sum tandem, scribens quidem per dialogum, sed sine titulo auctoris et [Col. 0014D] absque personarum notarum litteris, ne facile pateret cujus opus esset. Inter haec vero ille ad monasterium suum vocatus proficiscitur, et post non multum tempus ad nos iterum revertitur. Tunc videns quae scribere coepi, qualiterque ea adumbravi, unice petiit ut et causam scribendi illustrarem Prologo, et utriusque personae, mei videlicet ac sui, memoriam patefacerem in dialogo, quod mox, ut poteram, scribens implere studebam. Haec igitur causa Dialogum me scribere fecit; quam idcirco reseravi, ne videar frustra scriptis alia addere scripta, utque cognita charitate qua impellebar ad scribendum, quilibet, in quorum manus iste liber venerit, eadem charitate [Col. 0015A] incitentur ad legendum.« Hucusque de Dialogo trium quaestionum ipse Othlonus, quibus quidquam superaddere supervacaneum fuerit.

2. Epistola de permissionis bonorum et malorum causis.---Othlonum epistolas quasdam et sermones scripsisse constat ex iis quae in libro De tentationibus et scriptis suis prodidit. »Inter haec, inquit, et sermones quosdam nec non epistolas pro communi utilitate scripsi; quas si quis forte legere voluerit, apud nos invenire poterit.« Ex his non nisi hanc unicam, ipsius Othloni manu exaratam in codice membraneo in-4o reperimus, in qua doctrinam in praecedenti Dialogo traditam veluti compendio jam senex repetit et inculcat.

3. Liber de cursu spirituali.---Librum hunc Othlonus [Col. 0015B] collegit postquam Fulda reversus pluscula alia opuscula edidisset. De eo ita ipse loquitur in libro De tentationibus et scriptis suis: »Post haec autem, cum viderem simul et audirem undique Christianae religionis destructionem, rectorum et principum negligentiam in subditos, tam in spirituali quam saeculari vita positos, doleremque jugiter pro talibus, cogitare coepi ut quia nullus dignaretur me audire communi sermone loquentem, pro miseraque tanta condolentem, vel scribendo aliqua sacrae Scripturae verba proferrem unde aliquos aedificare possem. Hac igitur causa scripsi librum mei quoque operis novissimum, cui titulum imposui De cursu spirituali. In quo videlicet libro quantum per sacrae Scripturae, maximeque per Psalterii [Col. 0015C] et Evangelii, campum currere potui, scribendo protuli.« Quae fere eadem repetit in prologo praesentis libri, eruti ex autographo codice in-4o, quem adhuc bibliotheca Emmerammensis possidet. Aliud ejusdem operis exemplum in codice Tegernseensi in-8o vidimus, ab ipso etiam Othlono exaratum, et grati animi causa Tegernseensibus cum Proverbiorum libro, etc., donatum.

4. Narratio de quodam miraculo, etc.---Narratio haec in eodem codice unde librum De cursu spirituali accepimus, exstat, et quidem una eademque manu, id est Othloni, perscripta. Haec etsi brevis sit, quaedam tamen continet quae veteris disciplinae consuetudines egregie illustret. Primo enim luculentum hic habes exemplum, homines de crimine [Col. 0015D] suspectos judicio aquae probandi. Alterum est, hominem licet ejus criminis, cujus causa judicio aquae commissus fuerat, purum ac innocentem, tamen succubuisse, ob aliud scilicet crimen, quod necdum poenitentia eluisset; atque adeo judicium illud aquae ferventis vel frigidae ad convincendum de certo quopiam et controverso crimine reum, nequaquam fuisse ejusmodi, ut innocens damnari non posset, nisi is non solum ab eo delicto de quo suspicio erat, sed et ab omnibus prorsus etiam alius generis peccatis immunis esset. Postremo ex hac historia discere licet undecimo saeculo laicis barbam radere, clericis vero eamdem nutrire nefas fuisse, cujus rei exempla forte alibi plura occurrunt. Narrationi huic [Col. 0016A] ex eodem codice adjunximus fragmentum Relationis de translatione corporis S. Dionysii e Francia in Germaniam ad monasterium S. Emmerammi, de quo argumento plura dicemus, ab eruditis viris haud spernenda, post integram Othlonianorum opusculorum recensionem.

5. Liber de admonitione clericorum et laicorum.---Hic est ille libellus Othloni, quem appellavit Manualem pro ammonitione clericorum et laicorum, ab eo adhuc Fuldae posito scriptus et editus, ut ipse testatur in libro De tentationibus et scriptis suis. In eo saluberrima sanctioris vitae documenta e divinis Scripturis depromit Othlonus, modumque tradit in omni vitae conditionisque genere probi ac perfecti Christiani officia excolendi. Prodit ex autographo [Col. 0016B] Emmerammensi codice in-4o.

6. Liber metricus de doctrina spirituali.---De hujus opusculi scribendi occasione nemo accuratius disseruerit quam ipse Othlonus, cujus in libro De tentationibus et scriptis suis haec memoria et consideratione dignissima verba sunt: »Primum libellum, metrice prolatum, cui imposui titulum De spirituali doctrina, scribere hujusmodi erat causa. Cum enim quondam, ex infirmitate maxima convalescens, ad monasticae professions vitam venissem, tunc in brevi, plus quam credibile sit, factus sum sospes. Ex qua sospitate veritus ne aliquod damnum spirituale mihi oriretur, prece Dominum intima rogavi ne me in tanta sospitate positum otio inutili torpescere, sed aliqua tentatione, [Col. 0016C] quam mihi congruere sciret, pulsari permitteret. Post hanc orationem non multum temporis fluxit; et ecce variae tentationum molestiae accedentes in tantum me circumdederunt, ut et incaute me orasse et magis ad interitum quam ad proventum exauditum esse aliquando vererer. Sed saepius retractans illud apostolicum: Fidelis Deus, qui non patietur vos tentari supra id quod potestis, sed faciet cum tentatione proventum, ut possitis sustinere, laboravi, non quantum debui, sed quantum fragilitate mea permittente, ipsoque Domino adjuvante, potui, ne in conspectu adversariorum meorum corruerem. Ideoque in tanta molestia tentationis, quae eo magis imminebat, quo major sospitas corporalis inerat, omnimodo tractare coepi [Col. 0016D] quali studio qualique labore corpus spiritui subjicerem. Nam ea quae communiter cum caeteris fratribus in coenobio agere docebar, sed et illa quae speciali devotione scribendo aut legendo, seu etiam jejunando sponte subii, non satis affligere corpus videbantur. Cumque diu tractarem quo potissimum studio memet in tantis periculis constitutum aptissime jugiterque constringerem, occurrit animo ut in dictamine me occuparem aliquo; quod et saepe expertus sum mentem lascivam cujuslibet scholastice instructi in nullo posse magis constringi quam studio dictandi. Hujusmodi igitur occasione accepta, libellum primum scribere coepi metrico scilicet stylo quo maxime [Col. 0017A] in saeculari vita positus me exercebam, ponens in eo varias spiritualis doctrinae sententias, quibus me solummodo contra tentationes imminentes instruens roboravi, aut pravitatis meae quantitatem, quam cum caeteris clericis communiter in mundo exercebam, pertinaciamque, quam specialiter prae multis ibidem retinebam, magis attenderem, atque litteris expositam majori poenitentia diluendam agnoscerem. Inserui in eodem etiam libello sermonem quemdam lamentabili stylo editum, prius quidem disputans de diversa clericorum negligentia nec non avaritia; deinde narrans de miserabili improbitatis meae vindicta, tam spiritualiter quam corporaliter patrata. Ignorabam enim tunc si quo loco proferenda forent hujusmodi [Col. 0017B] dicta, quae licet in modo sint posita, post caetera tamen, cum me aliquid perspicaciori intuitu agnoscere coepissem, a me constant edita, quia metricis prolatus est verbis, quae puris et intrantibus ad discendas litteras a multis primitus exhiberi solent. Inprimis quoque ponere decrevi ut ex hoc quilibet ad veritatis viam conversus sumat quasi prandium conversionis suae congruum, sicque leviori cibo refectus ad lautiores dapes sacrae doctrinae capiendas aptior accedat.« Hunc libellum ex codice autographo in-8o, in bibliotheca Emmerammensi servato, edidimus, adjectis varii argumenti sacris odis, epigrammatis et poematis, quae omnia manu Othloni exarata in laudato codice sparsim habebantur.

[Col. 0017C] 7. Libri Proverbiorum non nisi paucissimis in libro De tentationibus et scriptis suis Othlonus meminit. »Item libellum Proverbiorum, inquiens, in eodem monasterio Fuldensi positus, scribere coepi.« Et sub finem ait, praeter alia »multis dedisse se aut misisse aliquando sermones aut proverbia, seu aliqua aedificationis scripta.« Proverbia haec sine dubio, diversis temporibus edita, post ipse in hoc, quod hic vides, corpus collegit redegitque, ex quo adolescentuli »possent apte instrui post lectionem Psalterii. Sunt enim,« ut affirmat Auctor in prologo, »multo brevioris et planioris sententiae quam illa fabulosa Aviani dicta, sed et utiliora quam quaedam Catonis verba; quae utraque omnes pene magistri legere solent ad prima puerorum documenta, non attendentes [Col. 0017D] quia tam parvulis quam senioribus Christi fidelibus sacra potius quam gentilia rudimenta primitus sint exhibenda, ut in his aliquatenus instructi, postea saeculares litteras arti Grammaticae congruas securius discant,« etc. Opus hoc extulimus ex autographo Emmerammensi in-4o. Exstat et aliud autographum in bibliotheca Tegernseensi, sed principio mutilum. Porro in eadem Tegernseensi bibliotheca reperitur etiam alius codex membraneus in-8o, sub finem saeculi XII exaratus, continens cujusdam Henrici proverbia centum, hoc init: Pax sit Henrico Dei amico, etc.; qui Henricus non videtur diversus ab illo Henrico Septimellensi, de quo erudite agit Polycarpus Leyserus in Historia Poetarum [Col. 0018A] medii aevi, recentissime edita, ad annum Christi 1092, a pag. 450. Ubi tamen monendus est vir antiquitatum studiosus ejusdem Henrici Elegiam de diversitate fortunae et philosophiae consolatione, jam circa annum 1530, atque adeo maximo ante Daumium tempore, integram typis excusam fuisse, cujusmodi exemplar in-4o hisce oculis in bibliotheca Tegernseensi vidimus. Addimus praeterea in opere Leyseri magnam vim medii aevi poetarum desiderari, quam nobis nostra collectanea suggerunt. Imo si nobis otium esset, facillimum foret Leyserianam Historiam duplo vel amplius auctiorem reddere. Laudandus tamen vir egregius quod vastissimum argumentum adeo luculento specimine illustrare saltem aggressus sit. Sed haec incidenter dicta sunto: ad Othloni [Col. 0018B] opera revertamur.

8. Sermo in Natali apostolorum.---Othlonum sermones scripsisse satis ex dictis praecedente numero constare potest. Ex his tamen non nisi hunc unicum in autographo codice in-4o posteris bibliotheca Emmerammensis servavit. Forte in aliis Bavariae bibliothecis plures supersunt, quos ob Othlonianae manus elegantiam et rotunditatem ab aliis discernere nobis non admodum difficile foret.

9. Liber Visionum.---Hunc insignem librum, ex quo multa egregia, historiam saeculi XI spectantia, nec ullibi alias obvia intelligimus, Othlonus post librum De spirituali doctrina et dialogum De tribus quaestionibus, Fuldae agens composuit. Qua de re ita ipse in libro De tentationibus et scriptis suis disserit: [Col. 0018C] »Librum vero Visionum, licet post duos scripserim, in ordine tamen secundum ideo posui, ut illa doctrina, quae in priori libello (De tribus quaestionibus) variis prolata est sententiis, in hoc quoque variis corroboraretur exemplis; eaque tenacius praemissa amico inhaereant verba, quae majori testimonio tam pietatis quam severitatis divinae in subsequentibus commendantur, in morem videlicet lautioris cibi, qui primo aqua pura coctus, deinde aliqua aceti vel etiam piperis adjectione accuratius praeparatur. Sola enim lenitatis verba in docendo prolata, quasi quidam cibi in sola aqua excocti possunt intelligi. Sed cum dehinc aliqua severitatis exempla admiscentur, velut amaro aceti seu piperis additamento condita fercula, ut suaviora efficiantur, [Col. 0018D] non incongrue intelliguntur. Apparet igitur quia sicut cibus tam amaris quam suavibus condimentis coctus avidius sumitur, ita et doctrina blandimentis quidem inchoata, sed deinde alicujus severitatis commista exemplis studiosius auditur. Unde et Apostolus doctorem quemlibet instruens ait: Argue, obsecra, increpa, id est, blandimenta terroribus admisce.---In Fuldensi igitur monasterio positus, et optatae tranquillitatis atque charitatis dono ibidem potitus, frequenter tractavi qualiter pro ejusdem tranquillitatis gratia Deo, a quo mihi data est, grates referrem. Magnum quippe mihi tunc videbatur in eodem monasterio pacifico incessu posse deambulare. Quapropter animum ad [Col. 0019A] deferendas Deo gratias omnimodo convertens, et si qua dictandi materia apte occurrerit, diutius exquirens, reperi tandem quamdam dictandi occasionem, visiones videlicet, quas et ego quondam vidi, et ab aliis per loca diversa profectus audivi. Has namque ad multorum notitiam deferre ideo utile esse arbitrabar, quia credo ad omnes homines pertinere, quoties quilibet visitatur a Deo aut per castigationem, aut per consolationem, sicut et ipse in Evangelio dicit: Quod uni dico, omnibus dico. Incitabar etiam ex hoc ad scribendum, quia cum olim libellos duos ediderim, tertium pro sanctae Trinitatis honore, si ipsa Trinitas dignaretur inspirare, saepius optavi addere. Tali itaque causa incitatus librum Visionum, de quo jam locutus [Col. 0019B] sum, scribere studui.« Hucusque Othlonus de isthoc suo opere, quo ex cooevo et forte etiam autographo codice Emmerammensi in-4o. R. P. Ludovicus Moidings, solertissimus et in his studiis, quoad ei per sacrae obedientiae munia, quae cum laude obit, licet, studiosissimus sodalis noster exscripsit. Dolendum sane, codicem a principio, nescimus qua causa, mutilatum uno folio destitui. Si libri mss. monasterii Pruelensis prope Ratisponam, qui anno 1347 ibidem exstiterunt, adhuc habentur, ex eorum quopiam nostra editio aliquando resarciri poterit. Inter illos enim librum Visionum Othloni recensitos fuisse, discimus ex eorumdem Catalogo, praedicto anno satis accurate confecto. Ea vero recensio sic habet: »Sententiae divinae de Trinitate et substantia [Col. 0019C] Trinitatis et alia hujusmodi. Item sententiae divinae quarum et sic sciendum est (ita cod.), quod Deus hominem formatum, et in eodem quaedam de Rhetorica. Cronica Bonitonis, et in eodem liber sancti Ambrosii De vita episcoporum. Constitutio Gelasii, qualis debeat esse pastor Ecclesiae. Exceptum de Vita solitariorum. Sermo cujusdam in laude sanctae Mariae. Liber Holdeberti [sic cod.; leg. Hildeberti] de Maria Aegyptiaca, et alia quaedam. Liber Bedae De natura rerum. Idem de diversis fructibus. Patherius. Duo Abecedarii. Libellus de Petro puero. Liber Visionum,« etc.

10. Vitam sancti Nicolai, nec non sancti Wolfgangi emendans, sicut in utriusque Vitae prologo intimatur, scripsi antequam proficiscerer ad monasterium Fuldense, [Col. 0019D] inquit ipse Othlonus lib. De tentat. et scriptis suis. Harum altera edita est apud Mabillonium Saecul. Benedictini V, a pag. 812, sine Othloni tamen praefatione, quam hic cum analectis quibusdam, quorum auctor nos latet, ex codice Mellicensi exhibemus. Praeterea in gratiam eruditissimorum Patrum Bollandianorum notamus diversas egregias et accuratas collectiones Miraculorum S. Wolfgangi tum mss. tum typis editas in monasterio Lunaelacensi seu Monseensi haberi, ex quibus ea praestat quae Pataviae vernacula lingua apud Georgium Holer anno 1655 in-8o sat spisso volumine prodiit auctore reverendissimo domino Simone, ejusdem monasterii abbate. Sed optabunt vicissim doctissimi Patres, ut ab erudito [Col. 0020A] quodam coenobita Lunaelacensi ea aliaque omnia S. Wolfgangi miracula idiomate Latino conscribantur, hoc, non alio, modo in amplissimum opus de Actis Sanctorum inserenda.

11. Passim in bibliothecis Germaniae occurrit Vita S. Nicolai ep. Myrrhensis auctore Joanne diacono, qui se in prologo servum S. Januarii vocat. Ac haec Vita duplicis generis est. Una enim singulis capitibus metrica lemmata praefixa habet, quorum primum hujusmodi est:

Hic liber ingenui Vitam narrat Nicolai,
Graecia quem novit, Domini nec gratia sprevit.

Altera his lemmatibus caret, eodemque modo quo prior, nempe his verbis incipit: Gloriosa quidem acta sanctorum, quibus ab ortu nativitatis, etc. Quam [Col. 0020B] harum Othlonus emendaverit incertum nobis est. Conjicere tamen vel ex versibus licet priorem esse in qua exornanda suum Othlonus studium collocaverit. Forte etiam non nisi arbitrio scribarum genuinus Othloni prologus, in quo suam emendationem intimari ait, praetermissus in scriptis libris fuit. Sed haec conjectura tantum est. Caeterum etiam a Reinoldo episcopo Eystetensi quamdam Historiam de S. Nicolao editam fuisse, jam in Itinere nostro Bavarico monuimus, quod vide.

12. Scripsit etiam Othlonus Vitam S. Altonis, una cum quibusdam carminibus ad eumdem sanctum pertinentibus, quod ipsius testimonium est in lib. De tentat. et script. suis. Porro autem ubi haec Vita delitescat nos nondum comperimus. Forte Vita Altonis, [Col. 0020C] a Bollandianis ad diem 9 Februarii et a Mabillonio Saec. Bened. III, p. II, a pag. 217, edita et illustrata, ab opere Othloni distincta non est, praesertim cum fine, quem varia carmina consequi potuerunt, truncata sit, et ejus initium eodem fere modo, quo Vitae S. Wolfgangi principium, concinnatum sit. Nec quemquam moveat quod auctor editae Altonis Vitae aperte se monachum Altomonasteriensem fuisse et saeculo undecimo ingrediente (apud Mabillonium typographorum vitio saeculum IX pro XI excusum est) floruisse innuat, quod ab aetate Othloni alienum sit. Nam more suo Othlonus ejusmodi Vitarum non primus auctor, sed interpolator duntaxat fuit, qui stylum emendasse, aut aliqua dempsisse vel addidisse contentus reliqua omnia dissimulavit, ut ut a suo tempore ac loco [Col. 0020D] abhorrentia. Illustre hujus exemplum, ne longius abeamus, nobis suppetit Vita S. Wolfgangi in Actis SS. Benedict. Saec. V, pag. 811, edita, quam genuinum Othloni fetum esse supra demonstravimus, licet advertente Mabillonio, ejus auctor multa ab ore ejus, sancti scilicet Wolfgangi, accepisse se testetur, quod Othlono, centum fere annis S. Wolfgango posteriori, convenire non posse viro docto visum fuit. Sed ea veteris auctoris verba retinuit Othlonus, operis emendator tantum et interpolator, non primus conditor.

Sed quid sus Minervam?

13. Postquam Fulda Othlonus rediit, scripsit praeterea Vitam S. Magni, »compulsus fratrum duorum [Col. 0021A] precibus intimis et assiduis, Wilhelmi scilicet ex congregatione nostra,« inquit in libro De tentat. et scriptis suis, »et alterius, qui ad nos discendi causa ex monasterio S. Magni venit, Adalham dictus, quique nunc in sanctae Afrae coenobio abbas est constitutus.« Opus adhuc latet alicubi. Nam libri duo de Vita S. Magni auctore quodam Pseudo-Theodoro eremita, ab Ermenrico Elewangensi monacho emendati et distincti a Goldasto dicuntur, qui eos primum in lucem protulit tom. I, part. II, rerum Alamannicarum. Caeterum ex citato Othloni loco supplendi sunt abbatum S. Udalrici et Afrae Augustae Vind. catalogi, in quibus toto undecimo saeculo nullus Adalham occurrit.

14. Omnium Othlonianorum hactenus recensitorum [Col. 0021B] operum praestantissimum est De Vita S. Bonifacii episcopi Moguntini et martyris, cujus hanc nobis historiam texit in lib. De tent. et script. suis: »Cum igitur persecutionem quam in monasterio nostro passus eram fugiens ad Fuldense monasterium venirem, ibique per annos quatuor cum tranquillitate magna commoratus viderer, dictandi scribendique studium frequentare postulabar a quibusdam ejusdem monasterii fratribus, ut S. Bonifacii Vitam, difficili stylo editam, aliquid facilius ederem. Quam petitionem licet diu denegarem, postremo tamen compulsus importunis precibus, ut potui, quod petitus eram implevi. Causa ergo tali librum sancti Bonifacii promptus scripsi.« Opus hoc, in duos libellos ab ipso Othlono divisum, [Col. 0021C] quos junctim librum hic vocat, ab Henrico Canisio, Gretsero, Bollandianis, et postremo a Mabillonio editum est in Actis SS. or. S. Bened. Saec. III, parte II, a pag. 28, cujus vel sola praefatio, si cum hactenus de Othlono relatis conferatur, evidentissime ac planissime demonstrat illud nullius alterius Othloni esse posse quam Emmerammensis, Fuldae hospitis, et S. Bonifacii, Fuldensium patroni, aliquot annis alumni.

15. Browerus in Sideribus illustrium et sanctorum virorum, qui Germaniam, praesertim magnam, olim rebus gestis ornarunt, etiam Vitam S. Pyrminii chorepiscopi publicavit, praefixo Othloni coenobitae Fuldensis nomine. Verum eam lucubrationem Othloni esse non posse, sed Warmanni ex monacho Augiensi [Col. 0021D] episcopi Constantiensis, jam erudite ac solide ostendit Mabillonius Saec. Bened. III, part. II, a pag. 136. Et vero quis credat ipsum Othlonum in libro De tentat. et script. suis, ubi minutissima quaeque opuscula persequitur, Vitam S. Pirminii solam silentio praetermissurum fuisse, si re vera quid ejusmodi olim condidisset? Igitur aut conjectura, aut pseudoepigraphus codex Browero imposuit.

16. Certum autem aliud est opusculum Othloni: Quomodo legendum sit in rebus visibilibus, quod tamen a nobis hactenus nullibi repertum est. Id his verbis describit Othlonus in lib. De tent. et script. suis: »Ad monasterium nostrum prius pervenire nolui quam indiciis aliquibus explorarem qualiter omnia [Col. 0022A] agerentur ibidem. Qua de re ad monasterium Amerbach dictum perrexi, cupiens illic exspectare quousque certus fierem de monasterii (Emmerammensis) qualitate. Cumque ab ejusdem monasterii abbate susceptus omni humanitate et pietate retinerer, et de sacrae Scripturae quaestionibus multis inter nos sermo assiduus ageretur, placuissetque ei saepissime responsio mea, accidit ut juxta Paschalia festa dixisset ad me: Credite mihi, quod si vobis praecipere aliquid possem, absque dubio praeciperem ut in hac solemnitate proxima sermonem faceretis ad populum. Cui ego respondi dicens: Cur talia dicitis ad me, qui nihil hujus rei scio, qui nunquam consuevi populum alloqui in publico? Illo vero eadem repetente, coepi mox cogitare intra [Col. 0022B] me dicens: Quid facerem, si aliquis, cujus jussa transgredi non praesumerem, talia mihi praeciperet? Unde hujusmodi opus assumendum est mihi sponte, priusquam ab aliquo compellar potente, ut sic probem quid facturus essem. Continuoque stylo accepto, scribere coepi in modum sermonis, sumens exordium de Psalmistae dictis: Dominus de coelo prospicit super filios hominum. Quae nimirum dicta, quantum potui, similitudinum argumentis roboravi, credens per haec aliquos aedificari. Cui videlicet operi titulum imposui: Quomodo legendum sit in rebus visibilibus. Cum autem in eodem loco unum pene annum manerem, venerunt nuntii ex monasterio nostro missi, cum quibus exinde ad patriam reversus sum,« etc. Ex dictis Othloni habemus [Col. 0022C] opusculum hoc in modum sermonis contextum fuisse. Forte id adhuc in Franconico monasterio Amorbacensi, cujus bibliotheca egregia esse fertur, adhuc asservatur.

17. Ex toties citato libro De tentat. et script. suis, pariter patet Othlonum etiam scripsisse librum De confessione actuum suorum. »At si qua, inquit, infirmitas vel subitanea mors me in extremis impediret a debita confessione, saltem per scripta patefacerem, quis ex memetipso, quis ex Dei gratia essem.« Hunc librum nondum reperimus, nisi forte is ipse sit quem De tentationibus et scriptis suis conscriptum Mabillonius edidit.

18. In tomi nostri I parte I publicavimus orationem seu precationem Othloni, idiomate Latino et [Col. 0022D] Theodisco scriptam, quae sine dubio illae duae orationes sunt de quibus in libro De tentat. et scriptis suis ita loquitur: »Adhuc proferre libet duarum orationum verba. Attendens enim saepius quia plurimos exemplis pravis seduxi, talia orationis verba scribere studui, in quibus unusquisque satis doceri potest quomodo pro se et pro aliis orare debeat. Quae scilicet orationes cum a quibusdam jam habeantur, in hoc opusculo describere nolui. Hae autem orationes, aliaque superius de dictandi dono prolata, tanto magis pietati divinae constant referenda, quanto amplius notum est me vitiis plurimis quondam deditum nihil horum meruisse.« Orationes praedictas eruimus ex codice autographo [Col. 0023A] Emmerammensi, cui simillimum etiam in bibliotheca Tegernseensi conspeximus.

19. De libro Othloni De tentationibus, varia fortuna et scriptis suis satis hactenus praedicavimus.

20. Promisimus supra ad quartum Othloni opusculum nos hic de magni momenti fragmento relationis de translatione corporis S. Dionysii in Germaniam ad monasterium S. Emmerammi acturos. Quocirca primum omnium vide notulam nostram ad eam laciniam, unde constat dictum fragmentum aut Othlono multo antiquius, aut saltem certissime Othlono coaevum vel ipsius omnino Othloni esse, id quod quid in celebri illa de translatione corporis S. Dionysii ad monasterium Emmerammense controversia momenti afferat, nemo ignorat, qui praecipuum Mabillonii [Col. 0023B] argumentum, a silentio Arnulphi seu Arnolphi comitis in dialogo De miraculis S. Emmerammi, etc., petitum recte unquam expendit. Verum id argumentum hoc fragmento nimium quantum infirmatur. Cum enim ipse Mabillonius tom. IV Analect., pag. 403, fateatur, Othlonum Arnolpho aequalem exstitisse, quid traditioni Emmerammensium obsit silentium Arnolfi de praesentia corporis S. Dionysii, quam Arnolpho synchronus, pietateque ac doctrina si non major, certe par Othlonus adeo aperte praedicat? Et profecto Othlono, corpus S. Dionysii in suo monasterio Emmerammensi adesse praesens, persuasissimum fuisse, ex monumentis ab eo relictis nullo negotio confici potest. In Paraphrasi Latina orationis Theodiscae rogat Deum ut sibi succurrat [Col. 0023C] per SS. martyrum Stephani atque Laurentii, Viti et Pancratii, Georgii et Emmerammi, Quirini et Castuli, Sebastiani et Vincentii, nec non per Mauritii et DIONYSII, etc., merita; ubi nullo alio titulo Dionysium nominat quam quod ejus corpus in Ecclesia Emmerammensi asservari minime cum sodalibus suis dubitet. Nec opponi potest consequi ex invocatione Othloni, etiam corpora SS. Stephani, Laurentii, Viti, etc., in monasterio S. Emmerammi quiescere, quod certo falsum sit. Nam ratio cur alios sanctos invocaverit Othlonus, facile ista reddi potest quod in iis locis in quibus illorum sanctorum aut celebris veneratio aut reliquiae fuerint, aliquandiu vitam exegerit, atque adeo eorum sibi cultum familiarem fecerit, quod ex libro ejus De tentationibus [Col. 0023D] suis confirmatur. Verum hoc de S. Dionysio dici haud posse constat ex recensione monasteriorum omnium, ad quae se adiisse, aut cum quibus sibi amicitiam singularem intercessisse in citato libro testatur, in quorum nullo praecipuus S. Dionysio cultus exhibetur, saltem quod nos sciamus. [Col. 0024A] Nullus igitur alius titulus nominatim S. Dionysii merita implorandi Othlono erat, quam firma persuasio de ejusdem corporis in monasterio Emmerammensi praesentia. Idem spectat codex alius membraneus in fol. bibliothecae Emmerammensis, qui opera S. Dionysio vulgo attributa complectens manu Othloni exaratus est, ut probant sequentes in fine versiculi:

En ego tantillus Othloh vulgo vocitatus
Quamvis omnigenis corruptus sim malefactis,
Sat tamen istud opus scribendo tuum tibi promptus
Sancte Dionisi martyr celeberrime Christi.
Unde mei quaeso precibus sacris memor esto.
Vos quoque qui legitis, veniam mihi posco petatis.
Ubi vides Dionysium celeberrimum martyrem dici ab Othlono, quod de ejus corporis possessione ac recentissima [Col. 0024B] inventione, quae circa 1063 contigerit, omnis late Bajoaria gloriaretur. Nec videtur Othlonus Opera Dionysii alio animo exarasse quam ut recentem tutelaris sui gloriam et venerationem, ostensa ejusdem doctrina et eruditione, apud suos augeret et confirmaret, quamvis ipse circa haec tempora Ratisbona abesset. Sed et ante inventionem corporis S. Dionysii Emmerammenses idem sensisse constat ex alio codice membraneo in-4o, qui libros quatuor Dialogorum S. Gregorii papae continet, ad quorum calcem hos versus legas:

Voti cepta mei calamo currente peregi.
Spondet Udalrico mihi Suevo meta laboris
Praemia fixa polis, non lubrica dona favoris.
Emmeramme, Dyonisi, Wolfgange, Gregori,
Vestro scriptori, dum mors premet, este patroni.
Spes non confundet, quamquam rea vita repugnet.
[Col. 0024C] Pax sit Berngero, sub quo Patre vivere quaero.

Quocirca observandum duos Peringeros diversis temporibus regimen Emmerammensis abbatiae gessisse. Prior ab anno circiter 1046 usque ad 1049, alter ab anno 1187 usque ad 1201 monasterio praefuit. Itaque cum characterum quibus codex perscriptus est forma saeculum undecimum innuat, is circa annum 1047 atque adeo plusculis ante praedictam inventionem annis exarari debuit. Quae autem, quaeso, scribae alia ratio esse potuit opem S. Dionysii uti et SS. Emmerammi atque Wolfgangi implorandi, nisi certa persuasio de possessione corporis ejusdem divi? Nihil itaque agunt qui unius Arnolphi de S. Dionysii reliquis, e Gallia ad monasterium Emmerammense translatis, silentium Emmerammensibus [Col. 0024D] opponunt, cum alii Arnoldo seu Arnolpho coaevi testes non desint qui veterum illorum traditionem corroborent. Sed ad hanc universam rem accurate pertractandam non tumultuaria quaedam observatio, sed vix integrum volumen satis fuerit.




[Col. 0025]
DE VITA ET SCRIPTIS OTHLONI NOTITIA ALTERA.
(Apud Pertz, Monumenta Germaniae historica, IV Script., 521, in prooemio ad Vitam S. Volfkangi.)

[Col. 0025A] Othlonus [(1) 1Kb] , primis saeculi XI annis in episcopatu Frisingensi a parentibus liberis et honestis natus, jam puer litteris ediscendis destinatus est; quas tum in Tegernseensi [(2) 1Kb] tum in Hersfeldensi coenobio [(3) 1Kb] , ubi anno 1024 morabatur [(4) 1Kb] , doctus est. Magna enim discendi facilitate praeditus et singulari studiorum amore repletus [(5) 1Kb] , in disciplinis liberalibus celeriter profecit [(6) 1Kb] , et jam adolescens non vulgarem sibi conciliavit famam. Nam a Meginhardo »scribendi causa« invitatus Wirzburgum venit [(7) 1Kb] ; postea in patria vixit, sed cum archipresbytero Werinhario inimicitiis conflatis, Ratisbonam concessit, ubi a Burchardo S. Emmerammi abbate libenter susceptus, postquam bis morbo depressus fuerat, anno 1032 [(8) 1Kb] monachum professus est [(9) 1Kb] ; [Col. 0025B] id quod, jam puer voverat, sed patris precibus cedens distulerat [(10) 1Kb] . Scriptoribus saecularibus, quibus antea delectatus erat [(11) 2Kb] , rejectis, jam in sacra Scriptura atque auctoribus ecclesiasticis legendis [Col. 0026A] atque explicandis versabatur [(12) 1Kb] ; semper vero eodem litterarum studio infatigabili excellebat. Quo factum est ut ei »licet immaturo doctori invisa puerorum disciplina« committeretur [(13) 1Kb] . Circa annum 1055 decanus constitutus est [(14) 1Kb] . Primum librum in monasterio ut varias tentationes effugeret se dictasse, id est composuisse ipse dicit [(15) 1Kb] ; postea vero tum ab aliis rogatus, tum proprio instinctu motus, variis conscribendis operibus incubuit. Cum doctis viris sui temporis quam plurimis conjunctus fuisse videtur. Etiam Victorem papam et Humbertum cardinalem anno 1056 Ratisbonae praesentes vidit [(16) 1Kb] . Sed cum monasterium ab episcopis Gebehardo [(17) 1Kb] et Ottone depressum seque Ottoni odio esse videret, anno 1062 Ratisbonam reliquit et [Col. 0026B] Fuldam secessit [(18) 1Kb] . Ubi per quatuor annos commoratus, praeter S. Bonifacii Vitam et Visionum librum [(19) 1Kb] alia plura scripsit. Post a fratribus ut in monasterium reverteretur invitatus est, sed integrum [Col. 0027A] annum in Amerbacensi coenobio vixit, »quousque certus fieret de monasterii sui qualitate;« quo finito, a nuntiis evocatus Ratisbonam rediit [(20) 1Kb] ; id quod anno 1067 vel 1068 factum sit oportet. Ibi reliquum vitae tempus in libris describendis [(21) 1Kb] ei componendis exegit. Denique vero »senectus, inquit [(22) 1Kb] , et infirmitas me prohibuit, maximeque inquietudo diuturna, quae mihi ex variis curis et moerore pro monasterii nostri destructione exorta per tempora inolevit multa.« Senectute confectus [(23) 1Kb] quo anno mortuus sit non constat.

Othlonus vir fuit pii et severi animi, morbis variis debilitatus, sed acri litterarum amore recreatus et delectatus; religiositati, imo superstitioni, nimiae se dedit, somniis fatigatus ubique visiones et diabolicas [Col. 0027B] tentationes conspicere sibi visus est [(24) 1Kb] ; neque tamen vitae officia neglexit, sed docendo, scribendo, monendo, castigando numquam destitit. Quamvis plerosque ejus temporis clericos et monachos scientia et doctrina a se superari bene sciret, neque alios haec celare studeret, modestum tamen ostendit animum et nusquam vana se extollit gloria [(25) 1Kb] . Cogitationes et res suas proferre Othleno fuit voluptati, ita ut, Augustinum fortasse imitatus, libris suis saepius confessiones ederet, »ut, inquit [(26) 1Kb] , si qua infirmitas vel subitanea mors me in extremis impediret a debita confessione, saltem [Col. 0028A] per scripta patefacerem quis ex memet ipso, quis ex Dei gratia essem.

Opera ab Othlono confecta et ab ipso indicata quam brevissime recensebo. Paulo post annum 1032 in S. Emmerammi monasterio scripsit: De spiritali doctrina librum hexametris [(27) 1Kb] compositum (PEZ, Thes. III, II, p. 431-475); ibidem inter annos 1032-1062: Vita S. Nicolai [(28) 1Kb] , Altonis [(29) 1Kb] , Wolfkangi, librum De tribus quaestionibus (PEZ, p. 143-256), fortasse etiam librum De confessione actuum meorum (prima pars operis De tentatione esse videtur, MABILLON, Anal., p. 108-116); Fuldae inter annos 1062-1066: Vitam S. Bonifacii (Mon. SS. II, p. 357), Visiones (PEZ, p. 547-613), libellum quem dicit manualem de ammonitione clericorum et laicorum [Col. 0028B] (PEZ, p. 403-428), Proverbiorum librum (PEZ, p. 485-536); anno 1067 in Amerbacensi monasterio: sermonem cui titulus: Quomodo legendum sit in rebus visibilibus; post annum 1067, cum iterum Ratisbonae constitutus esset: Vitam S. Magni (Acta SS. Sept. II, p. 701), De cursu spirituali (PEZ, p. 259-398), orationes et sermones varios Latino et Theotisco quoque sermone scriptos (PEZ I, I, p. 417-426), quae de vita et scriptis suis libro De tentatione (Confessione) adjecit (MABILLON, p. 116-119), epistolam ad amicum (PEZ, p. 253-256) et alia fortasse minora [(30) 1Kb] .




[Col. 0027]
OTHLONI LIBELLUS DE SUIS TENTATIONIBUS, VARIA FORTUNA ET SCRIPTIS [(31) 1Kb] .
(Apud Mabill. Analect. nov. edit., p. 107.)





MONITUM.

In subjecto libello auctor, monachus utique Ratisponensis ad S. Emmerammum, suppresso nomine proprio, varias tentationes suas spirituales variamque fortunam suam describit. Opusculum istud dividi [Col. 0029] potest in duas partes, quarum in priori varias tentationes suas, in posteriori scripta sua commemorat. In his Vitam S. Nicolai, itemque S. Wolfgangi, et S. Magni se emendasse dicit. Sed et Vitam S. Bonifacii episcopi et martyris, difficili stylo editam, faciliori reddidit rogatu fratrum ex Fuldensi monasterio, in quod procella nescio qua exagitatus secesserat anno 1062. Ex hoc unico opusculo (nam alia reperire non potuimus) conjicere licet hunc esse Othlonum qui acta S. Bonifacii novo stylo donavit amplificavitque. Nam et tempus recte congruit, et Othlonus ipse non ex Fuldensi, sed ex alio grege erat. Unde miratur se hac de re a Fuldensibus fuisse interpellatum, tot Patribus peritis tam inter vos, ait Fuldenses ipsos alloquens, quam circumquaque commorantibus hucusque relictis. Quo minus tamen huic sententiae nimis quam fidenter inhaeream, illud occurrit quod monachus ille, quisquis est, Ratisponensis Vitam S. Bonifacii faciliori tantum stylo donaverit, Othlonus vero epistolis, actis conciliorum, aliisque multum eam auxit, atque in duos libros Willibaldi unicum distinxit. Lectoris erit hac de re ferre judicium.

Eodem tempore quo sequentis libelli scriptor, Arnolfus ex comite monachus ad S. Emmerammum, ex coenobio suo in Saxoniam abire coactus est, fratrum suorum invidiae, nempe quod acta S. Emmerammi depravata emendare vellet, cedendum ratus. Sed is, ante conversionem non clericus sed comes, non videtur esse auctor sequentis libelli, cujus exemplum nobis flagitantibus religiosus vir Anselmus Grabnerus jam supra laudatus a se descriptum nobis humanissime transmisit. Vetus codex hunc titulum praefert: Incipit liber de tentatione cujusdam monachi.



PARS PRIMA.
[Col. 0029]

[Col. 0029A] Fuit quidam clericus vitiis multis modis deditus, qui cum saepius a Domino commoneretur pro emendatione sua, conversus tandem venit ad monasticam professionem, nullis suorum amicorum scientibus. In eo autem loco quo monachus factus est, cum plurimos diversae qualitatis homines invenisset, quosdam libros quidem gentiles, quosdam vero sacram Scripturam legentes, ipse coepit illum solummodo imitari, quos videbat divinae insistere lectioni. Quanto autem frequentior erat in hujusmodi lectione, tanto magis molestias diabolicae tentationis sentiebat sibi inolescere; sed ille in Domino confidens gratiaeque Dei se jugiter committens, eo animo quo coepit, in sacra lectione perseverare studuit. Cumque post multum temporis ab hac impugnatione eriperetur, [Col. 0029B] cogitans qualiter per ea quae passus erat tam ipse quam alii aedificari possent, scripsit non solum illatas tentationis molestias, sed etiam sacrae Scripturae verba, quae ex divina inspiratione sibi provenerant, ex quibus interea fraudi diabolicae respondendo utebatur pro clypeo. Sic quippe incipit scribere de tentationum suarum molestia:

Delusiones Satanae varias vigilans ac dormiens pertuli, quas licet universas nequeam promere, aliquas tamen memoriae insitas, prout possum, volo referre: et reor hoc primum de fraudibus his perhibendum quod et ante monachalis vitae professionem, et postea diu perpessus sum, quod scilicet satis stolida improvidaque etiam inesset voluntas conversionis; quia contra Scripturam quae dicit: Omnia fac cum [Col. 0029C] consilio, sine consilio parentum et amicorum quamque in maximo juventutis fervore positus subito vellem adire, nimisque foret inconsultum ut hujusmodi homo quisquam tam periculosum susciperet votum; ideoque multo melius esset ut praestolans usque ad aetatis maturioris perfectionem, tunc tandem cum se virtus ingesserit omnis, sponte pro desiderata tractem conversione. Haec ergo et his similia imprimis etiam quasi compatiendo et consulendo intulit illusio diabolica.

Deinde vero cum talia ad plenum voluntatis suae [Col. 0030A] effectum, Dei gratia resistente, non potuisset tentator nequissimus in me obtinere, ad majoris excitatus est pugnam nequitiae. Nam arte solita ad desperationem me pertrahere studuit, inspirans scilicet incassum, me talem velle reverti, qui tantis criminibus sum implicatus ut non solum principibus, sed etiam multitudini caeterae, ipsisque simul parentibus et cognatis exosus essem. Putasne, inquit, ut tam sceleratus homo apud Deum judicem districtissimum veniam possit promereri? quandoquidem, sicut scriptum est: Vix justus salvabitur. Ne cupias ergo quae non sunt cupienda, sed potius ad ea laboris tui studium converte quae amodo possis obtinere. Si enim ita, ut tu studiosissime aestimas, omnibus concessa foret hujusmodi facultas, ut scilicet ad regna coelestia [Col. 0030B] tam perversus quam justus homo pertingere posset, nequaquam Apostolus ille excellentissimus Paulus diceret: Non enim est omnium fides. Et iterum idem dicit: Non omnes obediunt Evangelio; ipseque Salvator et veracissimus auctor haec rudimenta suis mundoque dedit omni: Qui potest capere capiat. In qua procul dubio sententia innotuit, quod non omnis bona possit. Cum ergo delusionibus torquerer talibus, quis putas etiam tunc erat animus? nil aliud certe tunc praevalui nisi flere, et juxta Psalmistam fuerunt lacrymae meae panes die ac nocte. Fateor nimirum ex intimo corde quod nullus, nisi per gratiam Domini solam, talia potest vincere.

Postquam autem insidiator calidissimus me ad desperationis illatae consensum nequivit pertrahere, [Col. 0030C] conatus est per alia fraudis suae argumenta ad justitiae divinae blasphemiam me deflectere, non deterrendo et improperando, sed quasi condolendo et compatiendo afflictioni meae, suggerens videlicet cordi meo hujusmodi cogitationes. O quam miserande juvenis, cujus dolorem nullus hominum dignatur attendere! Quis autem hominum vel excogitare potest tanta te jam depressum afflictione? Unde nec illis debes imputare; quia quod nequeunt scire, in eo non possunt subvenire. Novit enim Dominus solus omnia. Ideoque illi soli constat imputandum, quidquid [Col. 0031A] videtur ineptum et inordinatum. Cum ergo sciat et possit omnia, quare non adjuvat te in tribulatione tua, qui pro ejus amore reliquisti et prius saeculum et jam diu inaestimabilem sustines cruciatum? Quae rogo ista erit ratio districtionis, quae ad se jugiter clamantes omnibus cruciat modis? Fac quod facturus eris; depone supervacuas preces et luctus, quia ille in hac severitate, in qua hactenus erat, amodo etiam perseverat. Nam nimis stultum est ea precibus attentare, quae te scias non posse impetrare. Verumtamen noli timere, quia nunquam unius potentis injustitia omnes permittit perdere. Quomodo enim posset fieri ut homo quisquam mereretur semper affligi? vel quis mortalium sine peccato valet esse ab initio usque ad finem vitae? aut [Col. 0031B] parvuli innocentia qualiter acquiri potest in senecta? sicut Christus docet: Nisi, inquiens, conversi fueritis et efficiamini sicut parvuli, non intrabitis in regnum coelorum. Nunquid et hoc te non movet quod Ezechiel propheta comminatur dicens: Anima quae peccaverit, ipsa morietur? Si enim omnis qui peccat morietur, profecto nullus homo salvus erit, quia nemo absque peccato inveniri potest. Nonne similiter et illam mirabilem sententiam, quam paulo post idem propheta dicit, tua mens attendit? Ait ergo: Si averterit se justus a justitia sua et fecerit iniquitatem, omnes justitiae ejus erunt in oblivionem. Hinc est quod ille Judas proditor Domini, cum hoc unum traditionis crimen admisisset, post multimoda justitiae opera damnatus est. Attende adhuc et alia duo [Col. 0031C] maxima hujus rationis exempla, in quibus probari et definiri potest omnis nostra sententia. Legitur enim in Exodi libro, quia dixerit Dominus ad Moysen: Miserebor cui voluero, et clemens ero in quem mihi placuerit; rursumque in Evangelio scriptum est, quia volens quidam discipulus ejus fieri, ac dicens: Sequar te quocunque ieris, repulsus est ab eodem Domino dicente: Vulpes foveas habent, et volucres coeli nidos, Filius autem hominis non habet ubi caput suum reclinet. O indiscreta severitas! o miseranda aequitas! quae tantummodo voluntatis suae arbitrium sequitur, et ad se confugientes suscipere dedignatur. Intolerabilis certe talis est disciplina nullique merito placitura. Hujusmodi quoque delusiones diu perturbaverunt cogitationes meas, in quibus satis [Col. 0031D] probari valet quantis periculis mens mea subjaceret.

Ad easdem delusiones videtur pertinere quod subsequenter volo referre. Saepe namque contigit ut quia matutinis horis ad signum primum, sicut regula sancta docet, volui exsurgere, phantasmatico aliquo signo longe ante tempus surgendi excitatus, ad oratorium venirem festinus. Hoc etiam tandiu credidi opus esse divinum, quousque ex tempestivi soporis impedimento coactum me sentirem ad intempestivum. Patiebar et hoc per aliquot annos in nocturnis horis, ut licet admodum sanus in lectulo dormiens jacerem, cum ad matutinas laudes surgere deberem, quasi compede quodam membrorum [Col. 0032A] omnium constringerer debilitate: sicque ad ecclesiam nutanti et difficillimo gressu pervenirem.

Proferenda est adhuc tentatio et delusio una, quam tanto difficilius intimare queo, quanto minus unquam aliquid hujusmodi legebam aut audiebam ab ullo. Postquam enim suprascriptis et aliis multis tentationibus (quarum quasdam minime in memoria habeo, quasdam vero, ne legentibus sim taedio, hic proferre nolo,) sum impulsus, sed per Dei gratiam a fide et spe coelestis auxilii nequaquam evulsus, tunc impugnatione tali diutius torqueri me sentiebam, per quam et de Scripturae sacrae scientia et ipsius Dei essentia prorsus dubitare compellebar. In aliarum quidem tentationum discrimine aliquid [Col. 0032B] refrigerii intervallum, aliquid spei praestabatur refugium; in istis vero per horas continuas omnis fere solatii privabar cognitione. In aliis per sacrae documenta Scripturae aliquatenus roboratus, contra illata mortis jacula fidei speique armis decertavi; in ista autem omni dubitatione et mentis caecitate circumseptus, si aut ulla in Scripturis sacris veritas sit ac profectus, aut si Deus omnipotens constet prorsus dubitavi. In aliis, inquam, tolerabilis aliquo modo et temperata fuit impugnationis causa; in ista autem talis erumpebat violentia ut non solum spirituales, sed etiam corporales mei sensus vigore solito destituerentur. Videbatur enim mihi interdum, ut quasi obvelato visu et auditu nil juxta vires solitas videre aut audire possem. Interim ego quasi [Col. 0032C] cujusdam mecum colloquentis et ore etiam apposito verba meis auribus susurrando immittentis audirem dicentisque: Cur labore casso tandiu fatigaris? ubi est illa spes tua quam usque modo retinebas in Scriptura? Nonne, omnium mortalium stultissime, casibus propriis poteris probare, quia et Scripturarum testificatio, et totius creaturae imaginatio absque ratione constat et sine rectore? nunquid experimento non cognoscis quia aliud librorum relatio divinorum et aliud vita moresque probantur esse hominum? Putasne tot millia hominum errare, qui, ut ipse quoque hactenus cernebas, nec observare seu nec suscipere curant documenta librorum? Cumque super his moestus in corde tractarem saepius, quasi interrogando et objiciendo: Si ita est, inquiens, [Col. 0032D] cur tanta convenientia est in omnibus fere Scripturis divinitus inspiratis, ut ratione pari et de conditore Deo et de mandatorum ipsius observantia enarrent? Visum est hujusmodi verba iterum quasi respondendo mihi inspirari: Ideo utique, o insensate, Scriptura in qua confidis de Dei persona et de religione multiplici verba profert quomodo homines illi qui Scripturae ejusdem auctores olim exstiterunt, eodem modo quo etiam in tempore praesenti vivunt, ipsi tunc vixerunt. Modus autem vivendi in tempore praesenti, sicut tu quoque scis, constat talis, ut honeste quidem et religiose satis homines loquantur, aliter vero longe sint actus eorum, sicut scilicet expedit et fragilitas humana permittit. Nonne ergo [Col. 0033A] haec ita esse quotidie potes probare? Unde putes et auctores scripturarum antiquarum religiosa quidem honestaque dicta composuisse, sed non secundum eorumdem dictorum qualitatem vixisse. Igitur secundum talem modum omnes legis divinae libros intellige conscriptos, ut videlicet religiositatis et virtutis superficiem quamdam exterius habeant, interius vero rationem aliam et intellectum exquirant. Sicut in plurimis maximeque in divinis codicibus facile reperiuntur sententiae, aliam in littera, aliam in intelligentia rationem retinentes. Haec autem omnia ita esse uno Pauli testimonio approbo: Littera enim, inquit, occidit, spiritus autem, id est sensus, vivificat. Nonne satis aperte per haec Apostoli verba doceris quia, si librorum dicta sequeris, [Col. 0033B] maxima pericula patieris? Idem quoque de Dei essentia intelligendum est. Alioquin si aliqua persona aut virtus Dei omnipotentis esset, nequaquam tanta confusio atque diversitas in rebus cunctis appareret. Sed neque tibi discrimina tanta contingerent, talisque dubitatio, quam modo pateris, minime immineret.

Cumque hujusmodi delusionibus plusquam credibile sit impugnarer, et propter inauditam ipsius impugnationis qualitatem ulli fratrum aperte indicare vererer (nullum enim talia posse credere aut audire arbitrabar); tunc solo prostratus, et prae amaritudine suspiria longa trahens et vires animi colligens, emisi talem labiis et pectore vocem: O si quis es, Omnipotens, et si sis undique praesens, [Col. 0033C] sicut et in libris legi saepissime multis, jam precor ostende quis sis et quid possis, eripiens citius me a periculis imminentibus; nam sufferre magis nequeo discrimina tanta. Nulla dehinc mora: et ablata est per Dei gratiam non solum omnis illa dubitationis supradictae nebula, sed etiam scientiae lux tanta in corde meo emicuit ut et nunquam postmodum tales dubitationis mortiferae tenebras sustinerem, et ea quae minus antea cognovi intelligere coepissem. Cujus etiam intelligentiae gratia in tantum per idem tempus mihi augebatur, ut non eam facile possem occultare. Instinctu enim quodam ineffabili et fervore insolito succensus, aliquam laudis divinae operam pro gratia collata assumere incitabar. Cumque eamdem intelligentiae gratiam nec prorsus tacere [Col. 0033D] nec convenienti ratione possem perhibere, tractare coepi, quia forsitan dictando et scribendo fervor insitus liceret proferri. Hoc itaque modo occasionem scribendi sumens, et ea quae superius de illusione diabolica proferebam, et quae adhuc proferre volo, de divinae inspirationis colloquio scripsi, ita incipiens.

Quoniam igitur delusiones diabolicas peccatorum meorum causa exortas atque contra me suscitatas aliquantulum protuli, consequens profecto et rationabile videtur, ut etiam divinae inspirationis modos, quibus mens mea ad repugnandum instruebatur, scribendo aperiam, ne forte aliquis delusiones easdem hic tantummodo scriptas, et non protinus coelestis [Col. 0034A] adjutorii instrumenta ex lectione pari agnoscens; aut me victoriam adeptam, quae mea nunquam est, mihimet deputasse arbitretur; seu etiam, quasi mihi defuisset protectio divina in meis, in suis pariter tentationibus idem sibi venturum vereatur. Cui suspicioni nullum dans locum, fateor me contra diaboli insidias omni modo per gratiam divinam instructum, seu desidia lasciviaque animi torpentem nullo unquam certamine debito, aut vigiliarum, aut jejunii, seu cujuscunque continentiae pro viribus datis pugnasse. Nam ut praeteream collata scientiae liberalis dona quae circumspectionis instrumenta constant maxima, memini me frequenter, et maxime cum primum de stratu meo in matutinis exsurgerem horis, mox a quodam quasi mecum surgente, [Col. 0034B] mecumque simul gradiente, per ineffabilem modum nunc increpari, interdum leniter admoneri, crebro etiam humillimo nisu obsecrari pro emendatione morum et vitiorum, eorum quidem inprimis quae hesterno forsitan die ignoranter committens pro nihilo duxi; deinde vero pro eorum emendatione, quae in quocunque tempore admisi, aut inepte ridendo, aut incaute loquendo, seu etiam inutilia cogitando: postremo pro emendatione cujuslibet vitii, quod longe jam antea perpetratum vix memini.

Cumque hujusmodi inspiratione et instinctu circumventus ecclesiam intrassem, et ad orationis studium me suppliciter inclinassem aut prostravissem, Deus scit quod non mentior, videbantur mihi [Col. 0034C] quod aliquid a me deposceret eodem studio orandi, dicens: Sicuti igitur tibi gratum est ut a me rogata consequaris, ita quoque mihi pretiosum constat, si tu precibus obedias meis. Nonne ergo tu, quem saepe rogavi, ut ne hoc aut illud vitium geras, adhuc in illis perseveras? nunquid non adhuc in te resident carnalium rerum desideria, servitutis divinae negligentia, jactantiae et arrogantiae, nec non vestitus superflui studium, illius hominis odium, quem scis a te non esse odiendum, dicente Scriptura: Omnis qui odit fratrem suum, homicida est. Si enim ille te frustra persequens iniquus est, quid ad te pertinet ut eum similiter persequaris? Nonne scis scriptum: Mihi vindictam, ego retribuam, dicit Dominus? Si vero talis est ut eum convertere [Col. 0034D] possis, cur hoc negligis? nonne ad hoc unicuique ingenium liberalisque scientia a Deo praestatur, ut alios aedificare moliatur? An arbitraris ut te tantummodo in alios peccantem velim tolerare, et non similiter alios in te delinquentes usque ad poenitentiam exspectare? quin potius attende, quia sicut omnium unum patientiae et paternitatis habeo affectum; vos autem homines hoc decet omnimodo providere ut tanta pietatis meae devotio vobis valeat prodesse. Ubi ergo nunc est patientia et constantia, nec non illa perfectio quam saepe Deo promisisti, si ille te eripiens a periculis imminentibus constitueret in habitu monasterio? En Deus effecit quod mens tua saepe rogavit; tu quoque quare tuum tardas [Col. 0035A] persolvere votum? Rogasti etiam tibi talem praestari locum, in quo copiam haberes librorum. Ecce auditus es, ecce libros retines diversum dogma ferentes, in quibus aeternam poteris cognoscere vitam. Cur rebus variis mentem per inania spargis et minus optatum festinas sumere donum? Ad haec etiam rogare studuisti, ut quia te ad toleranda adversa praeparatum et promptum existimasti, aliquam super te permitterem venire molestiam tentationis, per quam meruisses aliquatenus expurgari a peccatis. Ecce et hoc ita exaudivi, ut non secundum nequissimi tentatoris vota, sed potius juxta vires tibi concessas ab eo fatigaretis: et tamen cum ab hujusmodi compugnantia attingeris, mox velut ignarus vel inermis [Col. 0035B] victus abibis? Constat ineptus homo, qui se scit subdere neutro, nec paci videlicet nec bello. Paci quidem, quia cum nulla aderit pugna, se tanquam validum et promptum sponte offert ad pugnandum; bello autem, quia quam primum insonuerit clangor pugnae, mox depositis armis fugit ad solatia pacis. Quem ergo sanctorum Patrum in Veteri aut in Novo Testamento degentium tam gratum mihi tamque pretiosum esse unquam legisti, ut cum in tribulationis alicujus fornace noluissem probari? In quibuscunque igitur libris divinae legis placeat hoc quod jam dixi exquirere, et invenies procul dubio mihi non in sua voluntate delicatos, sed magis in tribulatione ac persecutione probatos semper placuisse. Unde in Evangelio dicitur: Beati qui persecutionem [Col. 0035C] patiuntur propter justitiam, quoniam ipsorum est regnum coelorum. Id item evangelica verba testantur: Regnum coelorum vim patitur, et violenti rapiunt illud. Item scriptum est in Evangelio: Ardua et angusta est via quae ducit ad vitam. Hinc etiam Paulus apostolus dicit: Nemo coronabitur nisi qui legitime certaverit. Cum ergo haec et his similia multa in Scripturis sacris scis esse scripta, quare tu, si aliquam vitae perennis coronam vis percipere, nil tribulationis aut molestiae pro criminibus saltem commissis cupis sustinere? Attende itaque diligenter ad ea quae jam dicere volo, quoniam legisti talia crebro. Plurimi namque sanctorum non tantum pro emendatione seu correctione peccatorum, quantum propter probationem aut perpetuae felicitatis compensationem [Col. 0035D] tormenta in hoc mundo pertulerunt, sicut sancti Job, Daniel, Isaias, Jeremias in Veteri; in Novo autem Testamento omnes pene martyrum chori leguntur ideo magis passi, ut velut aurum in fornace probatum puriores effecti, aeterna perfruerentur requie, quam ut pro sceleribus puniri reatum persolverent illata tribulatione. Tu vero nihil horum merito tibi vindicare potes, ut scilicet magis ad probationem quam ad peccatorum absolutionem amodo affligaris; sed ad hoc tribulationes omnimodas tibi opus est tolerare, ne pro reatibus tuis aeternas poenas cogaris subire. Hoc quoque oportet ut jugiter recorderis, quia plurimi pro peccatis multo levioribus quam tua sint, justo Dei judicio aut tormentis [Col. 0036A] gravibus, aut inhonesta membrorum amissione vix praesentem vitam redimere meruerunt, seu etiam (quod miserabilius est) aut gladiis, aut bestiis, aut igne, sive aquis consumpti mortem repentinam subierunt. Quae omnia licet multis criminibus saepe meruisses, non solum pietate divina protectus evasisti; verum etiam ingentia dona, quae mortalibus plurimis sunt negata, tu velut ex meritis aliquibus acquisita, ab annis puerilibus usque in praesens tempus semper tenuisti. Nonne ergo haec tanta recordatione sunt digna? nunquid ullam in Deum habes justae querimoniae causam? Scio utique te eo majorem pro tribulatione quacunque recenti querimoniam habere, quo minus in tempore praecedenti adversa solitus eras ulla sustinere. Ideoque contra Domini [Col. 0036B] flagella peccatis tuis abolendis nimis necessaria tanto magis modo murmurare soles, quanto majore clementia patientiaque ille hactenus iniquitates tuas sustinuit omnes. Sed haec est injustissima hominum recompensatio ut cum a pueritia usque ad senectutem omnigenis peccatorum sordibus involuti mira Dei pietate sustineantur, et postea ne aeternis deputentur suppliciis, pro eorumdem peccatorum ablutione aliquatenus affligantur; nullas ei grates studeant impendere, aut pro exhibita compassione, aut pro emendatione. Noli ergo mirari, quia mihi placet omnes probari: nam nec sibi, nec aliis cogniti forent, nisi eos tentamenta aliqua certos ac probatos facerent. Quis enim miles nullum praelii periculum expertus, praeliandi socius erit certus? ideoque multi in otio et [Col. 0036C] in pace inutili nutriti, quamvis fortes se esse credant, quando venerint ad bellum, continuo fugae quaerunt praesidium. Sic etiam tu arbitratus es temet ante tentationis tempus validum ad omnia: et ecce quam infirmus sis ex tentatione apparet illata. Nunquid adhuc nescis quantum sit noscere quid sis. Certe si necdum tentatio aliqua fortiorem, tui tamen te fecit certiorem, quia prius te (quod non eras) credebas validum; nunc veritatem propriae fragilitatis expertus, agnoscis te infirmum. Haec est namque illius agnitio infirmitatis de qua Apostolus dicit: Virtus in infirmitate perficitur. Igitur Deo gratias age, quia, quamvis invitum, te fecit jam tibi notum et propriae fragilitatis conscium: consideraque simul, quia tanto majore devotione ac fide [Col. 0036D] regimini divino debes amodo obtemperare, quanto pluribus experimentis jam probasti omnia in Deo tuta esse. Sufficere namque tibi pro fide et spe retinenda deberet, quod saepe in Psalmista legis et audis: Quomodo miseretur pater filiorum, misertus est Dominus timentibus se, quoniam ipse cognovit figmentum nostrum. Et iterum: Fidelis Dominus in omnibus verbis suis, et sanctus in omnibus operibus suis. Itemque: Custodit Dominus omnes diligentes se, multaque his similia et in psalmis et in aliis codicibus inveniuntur scripta, ut in Isaia propheta, qui ex Domini persona dicit: Convertimini ad me, et salvi eritis, omnes fines terrae. Et iterum idem propheta dicit: Derelinquat impius viam suam, et [Col. 0037A] vir iniquus cogitationes suas, et revertatur ad Dominum, et miserebitur ejus; et ad Deum nostrum, quoniam multus est ad ignoscendum. In Ezechiele quoque invenies similia verba; scribit enim: Vivo ego, dicit Dominus Deus, nolo mortem impii, sed ut convertatur et vivat. Et paulo post profert sententiam, quae licet justis, ne de se aliquid praesumant, pavorem ingerat, injustos tamen verbis omnem humanae clementiae usum excedentibus consolatur dicens: Etiamsi justo dixero: Vita vivat, et confisus in justitia sua fecerit iniquitatem, omnes justitiae ejus oblivione tradentur. Si autem dixero impio: Morte morieris, et egeris poenitentiam a peccato suo, feceritque judicium et justitiam, vita vivet et non morietur. In aliis etiam prophetis invenitur scriptum, [Col. 0037B] quanta Dei gratia sit super omnes qui invocant illum. Joel quoque propheta dicit: Convertimini ad Dominum Deum vestrum, quia benignus et misericors est, et praestabilis super malitia. Item Amos propheta dicit: Quaerite Dominum, et vivite. Non minorem quoque fidei atque spei doctrinam in Jona propheta invenies, in quo commemoratur benignitas Dei immensa circa Ninivitas delinquentes. Eadem itaque rudimenta ac solatia in omnibus sacrae Scripturae libris reperiuntur, sicut et apostolus Paulus testatur dicens: Omnis scriptura divinitus inspirata utilis est ad docendum. Item Paulus inter innumera Epistolarum suarum documenta specialiter quali clementia Deus in tribulatione aut tentatione positos tueatur, profert dicens: Fidelis Deus, qui non patietur vos [Col. 0037C] tentari supra id quod potestis, sed faciet cum tentatione proventum, ut possitis sustinere: illud scilicet proventum vocans, quod variis tentationibus fatigati, sed ad Dominum clamantes liberati discimus quanta nequitia sit diaboli nos impugnantis, quantaque Dei gratia nos exinde liberantis.

Sed si de omnibus documentis quae jam ex Scripturis sanctis prolata sunt aliquid diffideres, aut quia ex legis umbra, seu quia ex puris hominibus sunt dicta; saltem ea quae dicta sunt a Domino Jesu Christo, qui Deus et homo est, firmiter credere debuisses. Dicit enim, Matthaeo evangelista narrante: Non veni vocare justos, sed peccatores. Item eodem, narrante: Venite, inquit, ad me omnes qui laboratis et onerati estis, et ego vos reficiam. Luca enim perhibente, [Col. 0037D] discipulos suos pro quadam ratione increpat dicens: Nescitis cujus spiritus estis. Filius hominis non venit animas perdere, sed salvare. Item per eumdem evangelistam ait: Majus gaudium erit in coelo super uno peccatore poenitentiam agente, quam super nonaginta novem justis qui non indigent poenitentia. Joanne quoque perhibente dixit discipulis suis: Amen, amen dico vobis, quia qui verbum meum audit, et credit ei qui misit me, habet vitam aeternam, et in judicium meum non venit, sed transit a morte in vitam.

Quia igitur tibi datum est nosse legendo et meditando hujusmodi documenta, cur quaeso non sufficiunt, tibi pro fidei et spei salutiferae constantia? [Col. 0038A] Nunquid pro munere parvo, aut sine causa datam tibi litterarum scientiam existimas? O quanti pretii pensarentur ista apud multos quae tu pro nihilo deputas. Proinde vero quia non solum supra memorata scientiae liberalis gratia, sed etiam ea quae ex ingenio naturali ipsoque usu communis vitae velut certissima de Deo prius sentiebas, nunc in oblivionem et in errorem ducto tibi minime suppetunt, pro retinenda inter tentationis illatae molestias fidei speique constantia, libet illa referre Dei beneficia, quae expertus es in pueritia: ut dum hoc quod modo, licet plurimis documentis instructus, utpote in aetate maturiori constitutus ignoras, te olim in aetate puerili satis nosse probavero, aut sic confusus ad cor redeas, et de Dei misericordia patientiaque nunquam [Col. 0038B] diffidas, quolibet modo afflictus videaris, qualicunque tentatione impugneris. Diabolo enim justo Dei judicio fatigare te ad tempus permittitur; sed sollicitudo tua nisibus omnimodis hoc debet perpendere, ne ille delusione sua te valeat subvertere. Quis igitur ille erat, quem tu quondam, cum nuper ad scholam pro litteris discendis traditus esses, et saepe inter coaevulos ac scholasticos residens ne verberibus ullis castigareris timuisses, unice pro discendi facilitate invocasti et exaudivit te? Quem, quaeso, tunc credideras tam pium ut te parvulum a virgularum plagis defenderet, tamque potentem ut capacitatem sensus nec non ampliorem scientiae facultatem concedere tibi posset? Nonne Deum solum creatorem et provisorem universorum? nunquid non tuis tunc [Col. 0038C] satisfactum precibus, quamvis tu necdum ad proferendas orationes sinceras existeres gnarus? Certe temetipso consentiente, nisi forte oblivionis aut moeroris causa impediaris, testor, quia non solum praemonstratas a doctore, sed etiam nondum reseratas lectiones et cantica tam capaci celerique effectu didiceras, ut non parvum miraculum caeteris simul discentibus exhiberes. Quoniam igitur adhuc parvulus, et in scholis positus, tantam Dei gratiam potentiamque expertus es, cur etiam modo, cum viriles annos retinere videaris, cum per dona scientiae plura, nec non per experimenta multa pietatis divinae notitia potiaris, dissimilia de Deo credis? O qualis vir, qui aliquantulum proficiens in puerili, ad nihilum tendit fungens aetate virili! cum congruentior ordo [Col. 0038D] humani profectus sit de puerili in virilem animum proficere, de magnis ad majora conscendere, sicut et Apostolus dicit: Cum essem parvulus, cogitabam ut parvulus, sapiebam ut parvulus; quando autem factus sum vir, evacuavi quae erant parvuli. Attende ergo quanta pietatis divinae experimenta teneas, et a fidei speique constantia deficere noli; sed recordare jugiter quia scriptum est: Justus ex fide vivit. Et: Omnia possibilia sunt credenti. Sed et illud quod beatus Petrus apostolus admonet dicens: Sobrii estote et vigilate, quia adversarius vester diabolus tanquam leo rugiens circuit quaerens quem devoret, cui resistite fortes in fide. Quare autem adhuc dubitas de ineffabili Dei clementia, et de praecavenda diabolicae [Col. 0039A] fraudis astutia? Hostis namque tanti insidias nullatenus vales evadere, nisi firmiter credas quia nihil impossibile est apud Deum, et quoniam salvat omnes sperantes in eum.

Huic vero fidei licet tenacissima diaboli invidia te impediat inhaerere, suggerens videlicet cordi tuo obtinendae remissionis aut salutis difficultatem nec non judicii divini auctoritatem; tu tamen supradicta sacrae Scripturae documenta ac pietatis divinae experimenta sub tenaci memoria repone; et procul dubio ab omni diabolica liberaberis delusione. Diabolus enim nullo modo magis convincitur et confunditur, quam cum ei a fidelibus Scriptura sacra objicitur, quod etiam ex Jesu Christi testimonio manifestissime comprobatur. Nam quamvis sibimet maxima verborum [Col. 0039B] scientia inesset, tentatori tamen cum nullis aliis, nisi quae ex sacra pagina protulit, respondere voluit dicens: Scriptum est: Non tentabis Dominum Deum tuum.

Inter haec vero scire te convenit, quoniam pro causis variis tentationes diaboli perferre proderit. Primo ut illius inaestimabilis malitia et versutia detegatur: deinde ut uniuscujusque hominis tentati fragilitas et constantia agnoscatur, ac per hoc fragilis quidem et lapsus cum conversus fuerit, aliis in tentatione et fragilitate quacunque adhuc positis condolere compatique sciat, sicut de beato Petro legitur, quia idcirco in peccatum fragilitate propria urgente cecidit, ut aliis peccantibus misereri didicisset. Constans autem, et perfectus ideo in tentatione [Col. 0039C] probatur, ut adhuc stantibus in exemplum, et cadentibus in venerationem assumatur, sicut et beati Job perfectio atque constantia cunctis est imitanda nec non veneranda. Ille enim ita pro Domino, et propriae carnis ulcera gravissima, et filiorum invisam mortem universaeque substantiae perditionem sustinuit, uxoris quoque convicta, nec non amicorum opprobria invectionesque plurimas contempsit, ut in nullo Deum offenderet, sicut de eo Scriptura commemorat dicens: In omnibus his non peccavit labiis suis, neque stultum aliquid contra Deum locutus est. Nonne ergo utilis exstitit tanta beati Job tentatio, in qua et ipsius constantia, et diversa Satanae reserata est malitia? Eadem utilitatis causa, eadem pietatis cura semper fuit, et semper erit Deo super [Col. 0039D] omnes quos tentari permittit, quamvis vos homines, efficiente diaboli invidia infidelitate et desperatione obcaecati, inutilia et impia de Deo arbitremini.

Relinque igitur varium opinionis errorem, et ad susceptam monasticae religionis fide moribusque congruis temet praepara professionem. Arbitraris namque interdum eamdem professionem te frustra assecutum esse, pro eo scilicet quia hanc et sine consilio omnium affinium parentumque tuorum, et absque consideratione fragilis ac lubricae aetatis immaturaeque ad tantum studium aggressus fueris. Sed quam facile dubitationem talem evadere valeas oportet ut attendas. Et primo quidem de consilio, dehinc de caeteris [Col. 0040A] aliquo promere cupio. Consilium namque in bono et in malo potest fieri; sed cum fit in bono, hoc est propter utilitatem animae seu corporis, omnimodo amplectandum est: ubi vero in malo, hoc est propter carnalia solummodo vota implenda, aut commoda hujus vitae noxia acquirenda, non solum fugiendum, sed etiam detestandum est. Unde Psalmista utriusque qualitate insinuans postquam dixit: Dominus dissipat consilia gentium, reprobat autem cogitationes populorum, et reprobat consilia principum, statim subjunxit dicens: Consilium autem Domini manet in aeternum. Item de bono in Parabolis Salomonis Sapientia fatur: Ego habito in consilio. Rursum in eodem Salomonis libro de consilii boni qualitate dicitur: Audi consilium et suscipe disciplinam. [Col. 0040B] Cum enim praemittitur: Audi consilium, ac mox subjungitur, et suscipe disciplinam, patet profecto, quia hoc est verum rectumque consilium, suscipere disciplinam. Sed ut vulgari etiam more de consilii qualitate disputemus, nunquid tu semper amicorum aut parentum consilia quaesiisti, quando aliqua flagitia perpetrare voluisti? Veritusne ergo es tunc ideo Deum offendere, quia talia sine consilio solebas facere? Ecce vides quam superfluum sit te ex hoc arbitrari Deum offendisse, quod sine consilio amicorum utilitatem tractares animae: quandoquidem pro explenda carnis nugacitate nullum consilium requirens, minus offendere putasti. Quod autem propterea animo saepius nutanti incedis, quia in fervore juvenili immaturaque adhuc aetate [Col. 0040C] positus, tam difficilem monasticae vitae religionem, quasi inconsiderata laboris tanti difficultate assumpsisti; scias procul dubio nihil aliud esse nisi causam illusionis diabolicae; quia sicut expedit omnibus ad me conversis, et ut tu quoque rogasti, diabolus juste permittitur te tentando fatigare, siquidem tam in juvenili quam in provectiore aetate debere et posse ad viam meliorem converti, testantur et exempla multorum et librorum scripta sacrorum. Dicit enim Ecclesiastes: Memento Creatoris tui in diebus juventutis tuae. Item in libro Jesu filii Sirach legitur: Non tardes converti ad Dominum, et ne differas de die in diem. In eodem quoque libro scriptum invenitur: Quae in juventute tua non congregasti, quomodo invenies ea in senectute tua? Hinc et [Col. 0040D] propheta dicit: Puer aut propheta centum annorum maledictus erit.

Ad haec etiam rogo, cui validior et praestantior aetas magis congruit servire? Deo, an diabolo? nunquid priusquam vires defecerint corporis, nullus homo viam debet arripere perfectionis? Est et alia causa super molestia passionum tuarum tractanda, quam decet ut mente perpendas intima. Nam quanto majoribus beneficiis ditatus, et longiori patientia hactenus a me es supportatus, tanto difficiliorem conversionis viam sustinere debes. Scio namque in juventute difficillimam esse cujuslibet conversionem. Sed et te convenit scire quam difficile, quam laboriosum mihi quodam modo erat per illorum [Col. 0041A] scandala qui per te depravati sunt: quod tu plurimis in utroque homine laureatus beneficiis, pene omne tempus praeteritum consumpsisti in flagitiis. Finitis igitur flagitiis, finitis igitur solutionibus, quas pro rebus quibusdam, in quibus dubitando laborabas, protuli; nunquid adhuc, o amator dubitationis totius, aliquid certum et definitum probatione ulla accepisti? An ignoras quoniam documenta tanta, quacunque ratione aut meditatione concepta, nequaquam adeptus es frustra? Ideoque in eorumdem documentorum cognitione stabilem mentis retine intentionem, et per hoc praepara animum tuum ad tentationem. Nam quanto majore inspirationis divinae gratia jam praemonitus instructusque es, tanto validiorem tentationis molestiam [Col. 0041B] patieris. Iterum atque iterum eadem repetens admoneo, ne forte inter eos deputeris qui, ut scriptum est, ad tempus credunt, et in tempore tentationis recedunt.

Mirari itaque noli si quid passurus es novi: verumtamen praescio quanta infirmitate et ambiguitate inter novas tentationis molestias dissolvaris, arbitratus scilicet me ipsum Deum omnipotentem non esse, et haec omnia quae de me percepisti apud te quasi somnia videri. Recede ergo, miser, ab hac dementia; quia, sicut saepissime tibi patefactum est, delusione circumvallaris diabolica. Attende, o captive, ne tu sis ille de quo dicit Psalmista: Dixit insipiens in corde suo: Non est Deus. Diabolus quippe satis agnoscens universos confugientes ad me veniam [Col. 0041C] promereri posse, omnigenis delusionibus retrahit eos ab ipsius aditu veniae, hoc est a fide, immittens videlicet fraude solita hujusmodi cogitationes, ut aut indignum mihi videatur sceleratos quosque justificare; seu austeritatem tantam mihi inesse quam nullus homo peccator, etiamsi pro poenitentia semper castigetur, valeat minorare; sive ut de justorum retributione perpetua et de impiorum perenni dubitent poena aut etiam judicia blasphemare audeant mea; seu ut Scripturae sacrae dicta intentione subvertant sinistra: ad extremum vero ut, sicut tu quoque modo delusus privaris, de certissima substantiae meae priventur agnitione.

Sed quia insipientiam animi tui huc usque prae [Col. 0041D] mortalibus multis sustinui admonendo et instruendo, cur etiam talia permittam contingere aliquatenus te volo instruere. Nunquid ignoras angelos et archangelos omnesque coelicolas, qui longe sublimiores natura constant humana, in eo voluntatis suae arbitrio relictos, ut sive mecum, sive cum principe diabolo vellent, permanerent? Sic quoque oportuit eos probari, ut et quid in me et quid in se essent posset denudari. Unde cum quidam probati sine me nihil esse, alii vero in se aliquid esse et posse crederent: hi qui in me suum tantummodo esse decernebant, electione et felicitate perpetua videbantur digni; illi autem qui se viribus propriis commendabant, ut patefieret quid sine me possent, irremediabili judicio sunt puniti, sicut in Epistola beati [Col. 0042A] Petri apostoli legitur: Deus, inquit, angelis peccantibus non pepercit. Et in Epistola Judae: Angelos qui non servaverunt suum principatum, sed reliquerunt suum domicilium in judicium diei magni, aeternis vinculis reservavit. Nota quoque et illud, quia si iidem angeli in exordio creationis suae ita probati non essent, licet natura praeclarissima potirentur, per se tamen aliquid posse existimantes, tanto nequius quandoque superbiendo caderent, quanto jam diutius se viribus propriis stetisse crederent: et in hujusmodi dilatione non tantum angelicae, sed etiam humanae damna evenirent naturae, quia cum districtio divina angelis superbientibus in initio minime resisteret, humana profecto superbia impunitatis tantae causa magis ac magis Deum contemnens, [Col. 0042B] graviori demum supplicio prosternenda caderet. Quam ob rem quid aut angelica, aut humana natura per se possit, mox in utriusque initio apparere oportuit, ut eorum casus non tam sibi caeterisque videretur detrimentum quam doctrinae exemplum: et eo fortius postmodum starent mihique tenacius inhaererent quo majori experimento per semet nihil posse didicissent. Caeterum hi angeli, qui arbitrii libertate data probati, a consortio subjectionis meae sponte discesserunt, ideo veniae remedium non meruerunt, quoniam extrinsecus nulla rerum necessitate, nulla intrinsecus naturae suae ad hoc coacti sunt imbecillitate, sed vitio tantummodo superbiae ex ipsa libertatis claritatisque suae excellentia inflati, potentiae meae praesumebant resistere. [Col. 0042C] Homo autem primus licet sapientia multiplici et conditione spirituali ita esset adornatus ut diceretur ad imaginem et similitudinem Dei factus; quia tamen compositus erat ex carne lutea, et diaboli praeventus seductione atque astutia, praecepti mei transgressione veniam meruit, ea tamen ratione ut ejectus de paradiso voluptatis operaretur terram, de qua sumptus esset, in sudore vesceretur pane. Quod scilicet et juxta litteram de corporali, ut ea quae in hoc exsilio corpori essent necessaria cura excoleret varia, et de spirituali pane, id est Christo, potest intelligi; ut cui prius facillimo liberi arbitrii nisu inhaerere, et in quo omnia habere posset, ad eum postmodum lapsus cum sudore maximo [Col. 0042D] poenitentiae rediret atque ejusdem arbitrii ingeniique vires, quas ante transgressionem absque sensus torpore ad cuncta bonitatis jura retinuerat, postea carnis fragilitate praepediente cum labore gravi obtineret. Cum ergo hac ratiocinatione agnoscas non solum eumdem primum hominem singulari conditionis humanae primatu sapientiaque laureatum, sed etiam omnes coelicolas, quorum excellentiae creatura nulla comparatur, absque probatione congrua non posse mihi firmiter inhaerere nec non sui meique differentiam pervidere: quem deinceps hominum caeterorum a primi hominis prudentia insita aliquid distantium arbitraris esse tam perfectum, ut sine tentatione meae magnificentiae suaeque fragilitatis certum capere possit experimentum?

[Col. 0043A] Quod si tentationis insolitae molestias super te irruisse causaris, attende quoque quia tu pene insolito more gratiam meam huc usque magis quam alii plures adeptus sis. Nonne tibi insolitum videtur, a pueritia usque in praesens omnimodis te sceleribus implicatum, non solum poenas condignas evasisse, sed etiam quasi vice versa haec quae multis denegata sunt religiosis, et (quod non absque admiratione magna pensari valet) cum labore magno exquirentibus, ea nisu facillimo dona pietatis meae ingentia percepisse? Recordare, quaeso, quid tu absque labore solito beneficiorum, et quid caeteri plures mei electi experirentur angustiarum, priusquam pacem et requiem ullam, non dico futurae sed praesentis vitae, obtinerent, quamvis nonnulli inter beneficia sibimet [Col. 0043B] collata afflictiones varias perferrent. Et ut haec apertius tuo innotescant animo, quosdam qui hujusmodi vitam ducebant, tam in Veteri quam in Novo Testamento per nomina recitare cupio. Scisne quantos labores et tribulationes Jacob patriarcha pertulerit, priusquam ullam benedictionis perceptae a patre suo Isaac gratiam promereri potuerit? nam, ut Genesis liber testatur, oderat semper Esau Jacob pro benedictione qua benedixerat ei pater; ideoque, matre suadente, idem Jacob propter fratris metum profectus est in exsilium, ubi avunculo suo 14 annos serviens, ignobilis personae sortitus est negotium. Postea vero cum rediret ad patriam, in tantum adhuc fratris expavit iram, ut pro reconciliatione nuntios praemittens, non solum jam fratrem, sed et dominum [Col. 0043C] appellaret, dicens: Sic loquimini domino meo Esau: Haec dicit frater tuus: Mitto nunc legationem ad dominum meum, ut inveniam gratiam in conspectu tuo. Cum autem advenientem fratrem procul vidisset, prae timore in terram cadens septies adoravit donec appropinquaret. Videsne ergo quantas afflictiones ille tantus vir sustinuerit, antequam gaudia aliqua benedictionis promissae gustaverit? At si gustavit, magnus timor haec superavit. Eadem quoque de filio suo Joseph proferri possunt; quem cum somnia patefacta fratres sui magnum quemdam sibique praeponendum arbitrarentur, mox obliti totius fraternitatis, contra eum omnimoda succensi sunt invidia, adeo ut vix ab illius interfectione sese cohibentes venundarent eum Ismaelitis: a quibus translatus [Col. 0043D] in Aegyptum, tantam ibi contritionem pressuramque sustinuit, ut sicut de eo Psalmista commemorat, ferrum pertransiret animam ejus, donec veniret verbum ejus (Psal. CIV, 18), id est, antequam perciperet praedestinatam et revelatam potestatem, quam non solum super omni Aegypto, sed etiam super cunctis fratribus suis ad se pro inopia confugientibus possessurus erat. Similia etiam invenire vales de praecipuo viro Moyse, et de famulo meo David, et de sancto Daniele: qui omnes, licet disparibus modis, ante et post susceptam dignitatem tribulationes periculaque maxima pertulerunt.

Tales etiam viri multi inveniuntur in Veteri, sed multo plures in Testamento Novo, qui tanto majora [Col. 0044A] passi sunt discrimina, quanto non jam praesentia ulla, sed tantummodo futura et aeterna desiderabant praemia. Illi namque qui ante legem aut sub lege religiose vixerunt, licet justi sanctique essent, magis tamen ab aliis quam a semetipsis illatas tribulationes sustinuerunt; isti autem quibus exortus est verus justitiae Sol, id est Christus, qui dixit: Si quis vult post me venire, abneget semetipsum, et tollat crucem suam et sequatur me; et iterum: Qui amat animam suam, perdet eam; hujusmodi rudimentis incitati semetipsos offerebant tortoribus; et si tortor alius defuisset, sese cum vitiis et concupiscentiis semper crucifigebant. Ideoque non facile terrenam sortiti sunt dignitatem, sed jugiter intendebant ad spiritualem: ut videlicet ipsi semet contra [Col. 0044B] diabolicas tentationes fortiter munirent, aliosque exemplis suis erudirent. Verumtamen priusquam passionum propriarum victoria et pace fruerentur, aut aliquibus regendis praeponerentur, plurima pertulerunt pericula, multa transierunt tempora. Quidam etiam in spirituali dignitate jam constituti, praeter afflictiones spontaneas, aegritudinis aut persecutionis variae flagella ob humilitatis custodiam a me transmissa, usque ad finem vitae praesentis sunt passi. Quamvis ergo hujusmodi viros innumerabiles, ut supradictum est, in Testamento Novo possis invenire, aliquos tamen exempli gratia nominare volo ut, cum hos in testimonium sumpsero, facilius agnoscas qualitatem caeterorum. In primis itaque apostolos Domini Jesu Christi attende quid laboraverint, [Col. 0044C] quid pertulerint antequam aliquem laboris sui fructum, antequam sublimitatis percipiendae gradum, non dico in futura, sed in praesenti tantum vita, ubi Ecclesiae universae praeferendi erant, possederint. Dicit enim, ut evangelica verba testantur, ipse primus apostolorum Simon Petrus ad Jesum: Ecce nos reliquimus omnia, et secuti sumus te, quid ergo erit nobis? Quid autem in his verbis, ubi beatus Petrus se suosque coapostolos omnia reliquisse dicit, intelligendum putas, nisi (quod maximae difficultatis est) parentes, propinquos, dulcia matrimonii ura, filios, praedia, domos, postremo voluntatem propriam omniaque carnis desideria? Quam ob rem licet apostoli, relictis omnibus suis, Dominum Jesum comitarentur jugiter et mente fideli, manifestum est [Col. 0044D] tamen eosdem pro rerum suarum dimissione, nec non pro humanae fragilitatis occasione diutius a diabolo tentari et fatigari, maxime cum et ipse Dominus tentationes ejus voluerit pati. Unde ad eosdem apostolos dicit: Vos estis qui permansistis mecum in tentationibus meis. Praeterea tribulatione premebantur maxima, cum ipsum Dominum, in quo omnem spem suam ponebant, comprehendi ab hominibus pessimis, et flagellari morteque turpissima condemnari videbant. Huic autem tribulatione successit et altera, quia scilicet propter inusitatam sibique invisam tanti Magistri passionem, licet argumentis multis patefactam, vix ejus credebant resurrectionem. Inter haec quoque nihilominus persecutione [Col. 0045A] ac metu Judaeorum afficiebantur. Tantis igitur tribulationibus apostoli sunt afflicti nec non probati, priusquam in illo quo ponendi erant totius Ecclesiae fundamento collocarentur, priusquam ullum laboris sui fructum aut potestatem in animabus lucrandis meruissent adipisci.

Sed his generaliter de apostolis omnibus prolatis, nunc libet de aliquo illorum caeterorumque Patrum specialiter, exempli gratia, mentionem facere, quid uniuscujusque eorum tribulationis et angustiae ante aut post perceptam spiritualis gratiae sublimitatem pertulerit; ut cum tam praecipuos Patres innumeris tribulationibus afflictos agnoveris, insolitam magis gratiam quam molestiam ullius tentationis hactenus esse tibi collatam probare possis. Attende ergo [Col. 0045B] ad sanctum Paulum et considera quot perpessus fuerit genera persecutionum. Nam sicut in libro Actuum apostolorum et in ipsius Epistolis valet agnosci, postquam Christo Jesu vocante ad conversionem venit, nunquam fere sine adversantium persequentiumque periculis exstitit. Ejus quoque collegam in persecutionum duntaxat numerositate Athanasium Alexandrinae Ecclesiae praesulem accipe, qui, sicut in Historia ecclesiastica legitur, mox post susceptam praesulatus dignitatem, pro catholicae fidei defensione laborans immensis haereticorum persequentium insidiis pene usque ad vitae suae finem afficiebatur. Sic quippe de eo sacra Scriptura refert: Hujus, inquit, tanti in Ecclesia pro fidei integritate agones fuerunt ut etiam de hoc dictum esse [Col. 0045C] videatur, quod scriptum est: Ego enim ostendam ei quanta oporteat eum pati pro nomine meo. In hujus namque persecutionem universus conjuravit orbis, et commoti sunt principes terrae, gentes, regna, exercitus convenerunt adversus eum. Ille autem divinum illud conferebat eloquium dicens: Si consistant adversum me castra, non timebit cor meum; si exsurgat praelium, in hoc ego sperabo.

Isti igitur duo viri in exemplum humanae persecutionis sufficiant tibi, ut non solum nihil insolitum, nihil inauditum te aliquando ab homine quoquam pertulisse arbitreris, sed nec particulam minimam earum persecutionum quas alii pertulerunt te passum esse noveris. Tu enim pro eo quod aliquantulum adversitatis et persecutionis prius in saeculo [Col. 0045D] constitutus pertulisti, et nunc in monasterio positus parvissimis tentationum stimulis, quibus etiam Christianus omnis probandus erit, fatigaris; majoribus quam alii persecutionum tentationumque periculis afflictum te frequenter arbitraris; sed haec longe aliter quam tibi videantur invenies, si veritatem consideres. Nam quod in persecutionibus violentia humana illatis nil simile aliis pluribus pertuleris, jam satis demonstratum est exemplis. Deinde vero oportet considerare quantum aliis in afflictione carnis et in omni contemptu vitae hujus sponte laborantibus succumbas. Attende itaque in duos venerandos Patres et spiritualis vitae doctores, sanctum videlicet Antonium ac beatum Benedictum, [Col. 0046A] quorum tanto facilius potes reeordari, quanto magis ex lectione assidua tibi sunt noti. Illorum ergo vitam legens, cito potes cognoscere quantam uterque pertulerit afflictionem pro Dei amore, quam devote, inprimis cum adhuc juvenilis essent aetatis, mundana reliquerunt omnia; quantas deinde diaboli sustinuerint insidias et tentamenta. Unus namque eorum, id est beatus Antonius, a quo etiam omnis fere exorta est eremitarum et coenobitarum institutio, tanta conversationis sanctitate pollere coepit, ut ex hoc antiquus hostis invidiae facibus omnimodis accensus non solum spiritualibus et invisibilibus eum impugnaret insidiis, verum etiam corporalibus atque apertis afficeret plagis. Sed et alter nihilominus Dei gratia repletus, maxima sanctitatis [Col. 0046B] suae monimenta tam scriptis quam moribus reliquit. Quid multa? Quidquid afflictionis, quidquid constat laboris in vigiliis et in jejuniis, aut in solitudinis horrore, et in pretiosi vestimenti abjectione, seu in desideriorum carnalium devincenda passione, aut in omnigenis invidiae diabolicae dolis superandis, eosdem invenies diu tolerasse, antequam ad arcem perfectionis qua plurimis praeferendi erant, pervenirent.

Haec igitur, quaeso, diligenter adverte, et tantas Patrum praenominatorum afflictiones ad tuas, quas tu interdum insolitas arbitraris, confer tribulationes: et tunc procul dubio cognosces quia parvi sunt quos modo aut unquam pertulisti dolores, quantumvis iidem Patres nullatenus, sicut tu, pro [Col. 0046C] eriminum capitalium poenitentia mererentur affligi. Praeterea tibi in aetate primaeva multo majora quam illis humani solatii adjumenta; multoque plura quam illis impensa sunt a me exterioris hominis solatia: quibus jure incitatus, fide atque devotione magna properare debuisses ad obtinendam interioris hominis puritatem, quae non nisi per magnam carnis acquiritur afflictionem. Si enim illi beneficiis parvis adjuti ita sunt inflammati, ut labores maximos pro consequenda vitae spiritalis puritate sustinerent, cur tibi, qui parvus adhuc dona adeptus es ingentia, videtur grave tribulationem saltem aliquam pro puritate eadem tolerare? Dic, rogo, quis tibi videris, ut nec pro subsidiis praesentibus, nec pro futura et perenni mercede molestiam ullam perferre velis? [Col. 0046D] Quid ergo olim, cum in schola positus esses, pro capacitate magna discendi laborasti? Quod deinde in saeculari vita positus habuisti studium, ut ejus inanem noxiumque evaderes luxum? Quid etiam nunc cum ad monasterium venires, jejunando, vigilando, orando, seu in qualicunque disciplina regulari insistendo plus aliis laboras, ut et pro praeteritis criminibus consequaris veniam, et de futuris habeas cautelam? Denique qui praeterita rite emendare, et futura mala cupit devitare, necesse est ut in vigiliis, jejuniis et orationibus nec non in aliis bonis operibus carnem studeat edomare. Sed tamen quantum conversionis novitas et laboris tui permittit exiguitas, curam assiduam tibi inesse pro his omnibus [Col. 0047A] assequendis non denego. Unde et ego eadem pietatis meae beneficia, quae hactenus tibimet exhibui, amodo non auferam a te; tu tantum viriliter age, et confortetur cor tuum, et sustine Dominum (Psal. XXVI, 14).

Adhuc restat afflictio et tentatio una, id est passio concupiscentiae carnalis diuturna, in qua quia te specialiter vexatum esse credis, ideoque in hac assumenda sunt aliquorum Patrum exempla ut in caeteris. Sed hoc in primis pensandum est quia is qui nunquam, et qui saepius carnis corruptionem expertus est, nulla possunt colluctatione coaequari. Quamvis enim uterque impugnatione gravi affligatur, is tamen qui hujusmodi viro fragilitate humana devictus saepe succubuit, tanto longiora et graviora passionum [Col. 0047B] cardinalium certamina sustinebit, quanto frequentius eisdem passionibus consentiens semet subjecit. Hac igitur re considerata, aliquos jam utriusque qualitatis homines ex Scriptura sacra probatos ad exemplum assume, ut perspecta aliorum tentatione atque labore facilius impugnationis et laboris tui quantitatem agnoscas. Et primum quidem illi qui pro castitatis intimae perseverantia, deinde vero hi qui pro corruptionis luxuriosaeque vitae poenitentia agenda certaverunt, proponantur. Sicut ergo Dialogorum liber narrat, sanctus Equitius cum in juventutis suae tempore nimio carnalium desideriorum certamine fuisset fatigatus, ipsis suae tentationis angustiis ad orationis studium solertior est factus. Cumque hac in re ab omnipotente Deo remedium continuis [Col. 0047C] precibus quaereret, nocte quadam assistente angelo, eunuchizari se vidit. Ecce quantum sanctus iste laboravit, qui quanto magis impugnabatur, tanto studiosius oravit ne vinceretur. In collationibus quoque Patrum de quodam abbate eximio, qui dictus est Serenus, legitur quia, cum pro interna corporis et animae castitate nocturnis diurnisque precibus, jejuniis, etiam ac vigiliis infatigabiliter insisteret, adveniens ad eum in visione nocturna angelus Domini ejusque velut aperiens uterum, quamdam ignitam carnis strumam de ejus visceribus avellens atque projiciens, suisque omnia, ut fuerant, locis intestina restituens: »Ecce, inquit, incentiva carnis tuae abscissa, et obtinuisse te noveris hodierna die perpetuam corporis puritatem quam fideliter poposcisti.« [Col. 0047D] Ecce vides quantos sit passus et iste labores. Quapropter ut nemo excusationem aut diffidentiam habeat ea quae fideliter poscit impetrare non posse, quod uterque constanter petiit assequi meruit.

Et ut hujusmodi exempla non solum in fortiori, sed etiam in sexu habeas infirmiori, in Vita Patrum narratur quoniam abbatissa quaedam sancta, nomine Sara, 13 annis fortiter a fornicationis daemone sit impugnata, et nunquam rogaverit ut discederet ab ea hujusmodi pugna, sed hoc solum dixerit: »Da mihi fortitudinem, Deus.« Ecce fides qualis et quantus amor pietatis; ecce quid uterque sexus laboraverit pro virtute castitatis. De quorum omnium puritatis [Col. 0048A] constantia sicut procul es effectus, ita etiam eorum laborem et impugnationem nunquam fueras expertus.

Quam ob rem quia perfectorum et in castitate perseverantium omnimodo discrepas meritis atque labore, videamus si aut eorum, quorum impudicitiae et irreligiositati minus discrepare videris, tribulationi et impugnationi, quam pro poenitentia agenda pertulerunt, aliquatenus assimileris. Legitur quippe in supradicta Vita Patrum quia fuerit quidem vir vitam turpissimam super omnes vicinos suos ducens, ita ut opinatissimus in flagitiis haberetur. Hic aliquando Dei miseratione compunctus ad poenitentiam convertitur, et intra sepulcrum quoddam se concludens, priorum scelerum pollutiones lacrymarum [Col. 0048B] fontibus diluebat. Cumque in his posito hebdomada transisset, nocte veniunt ad eum daemones in sepulcro clamantes et dicentes: »Quid est quod agis, o impurissime et flagitiosissime? Postquam omni spurcitia satiatus es, nunc a nobis castus et religiosus effugere cupis? Nolis, velis, amodo unus ex nobis eris.« Haec et hujusmodi plura exprobrantibus eis ille jacebat immobilis, ne auditum quidem suum convertens ad eos, nec ullo penitus sermone respondens. Cumque illi saepius eadem repeterent, nec ille omnino moveretur, tunc in furorem commoti daemones, verberibus eum affixerunt multisque cruciatum suppliciis semivivum reliquerunt. Ille tamen tot cruciatibus nec moveri potuit a loco in quo orationis causa jacuerat. Sequenti vero nocte daemones [Col. 0048C] iterum venientes gravioribus eum verberibus cruciabant; sed nec tunc quidem moveri valuit a loco, melius esse dicens mortem subire quam ultro daemonibus obedire. Nihilominus tertia nocte multitudo daemonum convenit, et absque ulla miseratione in eum irruentes, omnibus poenis cruciatibusque afficiunt. Cumque jam corpus defecisset in suppliciis, extremus tamen spiritus obsistebat imperio daemonum. Quod ubi viderunt, exclamantes voce magna: Vicisti, inquiunt, vicisti! Quid ergo tibi in hujusmodi impugnatione videtur? Nunquid quia te supra multos occultis et manifestis tribulationibus oppressum esse saepius aestimabas, tale aliquid unquam passus eras? Quinimo longe minoribus subjacebas tentationibus.

[Col. 0048D] Sed licet exemplo satis hoc sis victus ab uno, pro eo tamen quod in occultis et spiritalibus tentationibus maxime te vexatum arbitraris, aliud in quo spiritalis tantum impugnatio declaratur, proferre libet exemplum. Legitur namque de Maria Aegyptiaca, quoniam inter caetera quae Zozimo abbati de vitae conversionisque suae qualitate referebat, dixit: »Crede mihi, abba, septemdecim annis feris et irrationabilibus luctabar desideriis.« Et post pauca: »Cogitationes autem quae ad fornicationem iterum compellebant me quomodo tibi enarrare possum? Ignis interim infelix corpus meum nimius succendebat et me per omnia exurebat, et ad desiderium commistionis trahebat. Dum ergo talis accenderet [Col. 0049A] cogitatio, prosternebam me in terram, et lacrymis eam infundens ipsam, mihi veraciter adstare sperabam quae me fide jusserat, id est sanctissimam Dei Genitricem: et sic per septemdecim annos periculis multis, ut dixi, luctabar.« Ecce vides quantum non solum virilis, sed etiam femineus sexus laboraverit et pro integritatis constantia, et pro corruptionis poenitentia. Nunquid ergo septemdecim annis jam laborasti pugnans contra cogitationes desideriorum carnalium? Quid autem tot annos dico, qui nec uno passus es tanta anno integro? Nondum igitur laboris viam coepisti, et tamen velut ex labore nimio jam fatigatus defecisti. Sed et si quas tentationis et adversitatis molestias perferres, nunquid propterea patientiae et spei solatia deponere debes? Nonne et ex [Col. 0049B] supra commemoratis sanctorum Patrum exemplis, et ex aliis Scripturae sacrae sententiis agnoscere potes, utile esse ac necessarium perferre tentationes? Petrus namque apostolus dicit: Charissimi, nolite peregrinari in fervore, qui ad tentationem vobis sit, quasi aliquid novi vobis contingat; sed communicantes Christi passionibus gaudete. Jacobus etiam apostolus docet dicens: Omne gaudium existimate, fratres mei, cum in tentationes varias incideritis, scientes quod probatio fidei vestrae patientiam operatur, patientia autem opus perfectum habet, ut sitis perfecti et integri, in nullo deficientes. Item apostolus idem dicit: Beatus vir qui suffert tentationem, quoniam, cum probatus fuerit, accipiet coronam vitae, quam repromisit Deus diligentibus se. Hinc et Paulus apostolus ait: [Col. 0049C] Gloriamur in tribulationibus, scientes quod tribulatio patientiam operatur, patientia autem probationem, probatio vero spem, spes autem non confundit. Hujusmodi ergo documenta et in Novo et in Veteri Testamento inveniuntur multa: quibus si jugiter intendis, non solum tentationes quaslibet advenientes facilius devincis, sed et majoris intelligentiae dona consequeris. Vir enim, ut scriptum est, in multis expertus cogitabit multa; et qui multa didicit, narrabit intellectum. Cujus videlicet rei indicium in temetipso probare vales, quia, nisi varia tentationum molestia et eura exercitatus esses, nequaquam tanta Scripturarum documenta aut testimonia tractare studuisses. Plura quippe prius incognita jam indagationi tuae [Col. 0049D] sunt reserata.

Illud quoque summopere notandum tibi est quia, si absque tentatione et tribulatione aliqua diutius remaneres, gravius periculosiusque de beneficiorum meorum largitate superbiendo caderes, quam cum sceleribus omnimodis quondam deditus esses. Quanto enim excellentioribus quisque dotatur donis, tanto magis pulsatur vitio elationis. Unde et ille praestantissimus angelorum non sustinens dignitatis suae donum, eo gravius superbiendo cecidit quo sublimior caeteris exstitit. Saul quoque, ut liber Regum [Col. 0050A] narrat, cum ante perceptam regni dignitatem humilis mihique esset acceptus, postea vero ex eadem dignitate superbiens a me est repulsus. Ipse etiam David, licet regum eximius et pietati meae placitur esset, prius tamen quam ad regni elevaretur fastigia majori se constrinxit religionis cura. Nam antea bona pro malis, postea vero mala reddidit pro bonis: ideoque iniquitatis suae non immemor, in centesimo primo psalmo gemebundus ad me ait: Quia elevans allisisti me; ac si aperte diceret: Quanto sublimiore me dignitate elevasti, tanto majoribus peccatis me implicari permisisti. Praeterea quantae ruinae is, qui prae caeteris elevatur, pateat, liber Paralipomenon indicat. De Joas namque rege Juda refert, quia post mortem Joiadae sacerdotis, qui eum ad regnum [Col. 0050B] provexit, in tantam elationem venerit ut, relicto cultu Dei, a suis se permiserit adorari. Pro quo superbiae flagitio quod regi eidem evenerit Scriptura subjungit, dicens: Cumque volutus esset onnus, ascendit contra eum rex Syriae, venitque in Judam et Jerusalem, et interfecit cunctos principes populi, et universam praedam miserunt regi Damascum. In Joas quoque ignominiosa exercuerunt judicia, et abeuntes dimiserunt eum in languoribus magnis. Ex quibus omnibus sentiri valet, quia nemo aut virtutis aut dignitatis alicujus excellentia sublimatus, mortiferae superbiae ruinam absque magna contritione evadet. Sed et beatus Paulus hoc attestatur, qui patefactis quibusdam virtutibus sibi concessis subjungit, dicens: Et ne magnitudo revelationum extollat me, [Col. 0050C] datus est mihi stimulus carnis meac angelus Satanae ut me colaphizet. Si enim tantus vir stimulis ideo premebatur carnalibus, ne pro concessis extolleretur virtutibus, putasne tibi opus est aliqua adversitate fatigari, ne de perceptis beneficiis praesumas gloriari?

Quam ob rem perpende, quaeso, tentationis tuae causam et ordinem, exordium et finem, ut agnoscere possis, cui postremo amariori quam primitus et illa, quam tu insolitam vocasti tentationem, vexatus fueris. In primis namque ideo levioribus solitisque permissus es fatigari tentationibus, ut quasi per gradus quosdam ad altiora paulatim ascenderes et disceres congredi quandoque cum gravioribus. [Col. 0050D] Sed cum in tam levi et temperata impugnatione aliquantulum proficiens, ea quae in te gratia mea operabatur, magis ac magis viribus meritisque tuis attribueres; in talem te tandem permisi tentationem incurrere, cujus impugnationis magnitudine depressus, agnosceres cui instantem defectum, et cui praeteritum omnemque laboris tui profectum debuisses imputare: ac per hoc tanto certior de gratiae meae beneficiis existeres, quanto minus de meritis tuis praesumeres.



PARS SECUNDA.
[Col. 0051]

[Col. 0051A] Hoc ideo clericus supradictus ideo scripsit, ut his qui in conversionis initio sacram Scripturam legere cupiunt, ostenderet qualiter immensam diabolicae fraudis astutiam, qua omnes eamdem Scripturam legentes impugnare solet, agnoscere et praecavere, qualiterque etiam divinae inspirationis gratiam agnoscere et invocare debeant. Scripsit et idem clericus multa alia, quaedam quidem dictando, quaedam autem alio modo, quae scilicet utraque subsequenter pandere volo; sed dictata prius, post haec quoque caetera pandam. Sic ergo incipit scribere de librorum dictamine. Quia igitur alternis uti delectabile est, non solum ob depellendam taedii molestiam, sed etiam ob recreandas animae et corporis vires studui quondam dicta diversae qualitatis scribere, [Col. 0051B] sed nunc reserare libet quae scripserim. Tres namque libellos diverso tempore diversoque stylo edidi in primis, quos volui in unum volumen, quasi ad unam convescentium mensam colligere, instar videlicet trium pulmentorum, quae nobis sanctus Pater Benedictus coenantibus largiri jubet in regula, ut qui ex uno nequiverit refici, ex alio reficiatur. Confido itaque in Domino, quia omni spirituali cibo delectatus in aliquo illorum inveniat, per quod spiritualiter refici valeat. Sed haec de omnibus generaliter sint dicta. Nunc vero reserare cupio quae causa fuerit singulos scribere, ut lector aliquatenus exinde instructus noverit me nequaquam frustra in talibus desudasse.

Primum ergo libellum metrice prolatum, cui imposui [Col. 0051C] titulum: De Spiritali doctrina, scribere hujusmodi erat causa. Cum enim quondam ex infirmitate maxima convalescens ad monasticae professionis vitam venissem, tunc in brevi, plusquam credibile sit, factus sum sospes: ex qua sospitate veritus ne aliquod damnum spirituale mihi oriretur, prece Dominum intima rogavi ne me in tanta sospitate positum otio inutili torpescere, sed aliqua tentatione, quam mihi congruere sciret, pulsari permitteret. Post hanc orationem non multum temporis fluxit: et ecce variae tentationum molestiae accedentes in tantum me circumdederunt, ut et incaute me orasse et magis ad interitum quam ad proventum exauditum esse aliquando vererer. Sed saepius [Col. 0051D] retractans illud apostolicum: Fidelis Deus, qui non patietur vos tentari supra id quod potestis, sed faciet cum tentatione proventum ut possitis sustinere; laboravi non quantum debui, sed quantum fragilitate mea, permittente ipsoque Domino adjuvante, potui, ne in conspectu adversariorum meorum corruerem. Ideoque in tanta molestia tentationis, quae eo magis imminebat, quo major sospitas corporalis inerat, omnimodo tractare coepi, quali studio, qualique labore corpus spiritui subjicerem. Nam ea quae communiter cum caeteris fratribus in coenobio agere docebar, sed et illa quae speciali devotione scribendo aut legendo, [Col. 0052A] seu etiam jejunando sponte subii, non satis affligere corpus videbantur. Cumque diu tractarem quo potissimum studio memet in tantis periculis constitutum aptissime jugiterque constringerem, occurrit animo ut in dictamine me occuparem aliquo: quod et saepe expertus sum mentem lascivam cujuslibet scholastice instructi in nullo posse magis constringi quam studio dictandi.

Hujusmodi igitur occasione accepta, libellum primum scribere coepi metrico scilicet stylo, quo maxime in saeculari vita positus me exercebam; ponens in eo varias spiritualis doctrinae sententias, quibus me solummodo contra tentationes imminentes instruens roboravi; aut pravitatis meae quantitatem, quam cum caeteris clericis communiter in mundo [Col. 0052B] exercebam, pertinaciamque quam specialiter prae multis ibidem retinebam, magis attenderem atque litteris expositam majori poenitentia diluendam agnoscerem. Inserui in eodem etiam libello sermonem quemdam lamentabili stylo editum, prius quidem disputans de diversa clericorum negligentia nec non avaritia: deinde narrans de miserabili improbitatis meae vindicta tam spiritualiter quam corporaliter patrata. Ignorabam enim tunc, si quo loco proferenda forent hujusmodi dicta, quae licet in modo sint posita, post caetera tamen, cum me aliquid perspicaciori intuitu agnoscere coepissem, a me constant edita; quia metricis prolatus est verbis quae pueris et intrantibus ad discendas litteras a multis primitus exhiberi solent. In primis quoque ponere decrevi [Col. 0052C] ut ex hoc quilibet ad veritatis viam conversus sumat quasi prandium conversioni suae congruum, sicque leviori cibo refectus ad lautiores dapes sacrae doctrinae capiendas aptior accedat. Librum vero visionum, licet post duos scripserim, in ordine tamen secundum ideo posui, ut illa doctrina, quae in priori libello variis prolata est sententiis, in hoc quoque variis corroboraretur exemplis; eaque tenacius praemissa animo inhaereant verba, quae majori testimonio tam pietatis quam severitatis divinae in subsequentibus commendantur, in morem videlicet lautioris cibi, qui primo aqua pura coctus, deinde aliqua aceti vel etiam piperis adjectione accuratius praeparatur. Sola enim lenitatis verba in docendo prolata, quasi quidam cibi in sola aqua excocti possunt [Col. 0052D] intelligi; sed cum dehinc aliqua severitatis exempla admiscentur, velut amaro aceti seu piperis additamento condita fercula ut suaviora efficiantur, non incongrue intelliguntur. Apparet igitur quia, sicut cibus tam amaris quam suavibus condimentis coctus avidius sumitur, ita et doctrina blandimentis quidem inchoata, sed deinde alicujus severitatis commista exemplis studiosius auditur. Unde et Apostolus doctorem quemlibet instruens ait: Argue, obsecra, increpa, id est blandimenta terroribus admisce.

[Col. 0053A] His igitur praelibatis de secundi ordine libelli, jam vero subjungere volo ubi et qua occasione scriptum fuerit. Cum ergo monasterium nostrum in urbe Ratisbona constitutum varia episcoporum persecutione destrui viderem, ibique per triginta annos meliora sperans subsisterem, occulto Dei judicio longe aliter quam sperarem evenit. Qualiter autem destructio tanta evenerit, quia nec breviter proferri valet, nec ineptias tantas hic exponere libet, aliis proferenda relinquo: hoc solummodo enarrans, quia cum exteriora et interiora monasterii nostri commoda penitus destrui sensissem, et contra haec nil praevaluissem, quin imo a fratribus quibusdam juvenibus quibus displicebam apud episcopum accusatus, varias mihi minas ab illo illiusque familiaribus agi [Col. 0053B] saepius audissem; tunc, petita ab abbate licentia, ad monasterium Fuldense quasi cito reversurus perrexi. Verumtamen non dubito quin tantam destructionem nemo in nos agere posset, nisi justo Dei judicio peccatisque nostris exigentibus permissus: quod scilicet exinde palam datur intelligi, quia in ipso discessionis meae anno, qui erat ab incarnatione Domini 1062, miserando semperque lugendo igne combustum est coenobium nostrum.

In Fuldensi igitur monasterio positus, et optatae tranquillitatis atque charitatis dono ibidem potitus, frequenter tractavi, qualiter pro ejusdem tranquillitatis gratia Deo, a quo mihi data est, grates referrem. Magnum quippe mihi tunc videbatur in eodem monasterio pacifico incessu posse deambulare. Quapropter [Col. 0053C] animum ad deferendas Deo gratias omnino convertens, et si qua dictandi materia apte occurreret diutius exquirens, reperi tandem quamdam dictandi occasionem, visiones videlicet, quas et ego quondam vidi et ab aliis per loca diversa profectus audivi. Has namque ad multorum notitiam deferre ideo utile esse arbitrabar, quia credo ad omnes homines pertinere quoties quilibet visitatur a Deo, aut per castigationem aut per consolationem, sicut et ipse in Evangelio dicit: Quod uni dico, omnibus dico. Incitabar etiam ex hoc ad scribendum, quia, cum olim libellos duos ediderim, tertium pro sanctae Trinitatis honore, si ipsa Trinitas dignaretur inspirare, saepius optavi addere. Tali itaque causa incitatus, [Col. 0053D] librum visionum, de quo jam locutus sum, scribere studui.

Tertium vero libellum, quem ante annos 15, ut reor, scripsi, cur in extremo ordine posuerim primo dicendum, deinde qua causa scriptus fuerit subnectendum. Quia enim multorum accuratis epulis coenantium mos est, ut in prima et secunda vice viliora quaeque fercula (quae non ideo viliora dicimus, quasi sint vilia, sed quod sint optimis inferiora); in extrema vero lautiora, et aliqua arte praecipua cocta sibi apponere jubeant, cupientes in hoc non tam suae gulae, quam aliorum, qui forte invitati sunt ad convivium, delectationi et honori deservire: ego econtra simile aliquid inoliter volui in extremo aliqua lautioris sententiae verbula ante faciem legentium, [Col. 0054A] quasi ad mensam convescentium ponere, quae quilibet lector avidus, licet indigno stylo edita, generosae tamen materiae dignitatem retinentia, pro dapibus lautis potuisset gustare. Nam quae sententia lautior et suavior valet esse quam de gratia Dei, et cur credenda dicendaque sit gratia; judicia quoque quam vera justaque et necessaria sint; sed et quantam bene agendi facultatem a Deo concessam habeamus nisibus totis inquirere atque pluribus testimoniis approbare? Haec quippe tria per trium quaestionum solutiones in illo libro, quem in tertio locavi ordine, stylo quo potui per dialogum protuli, numero scilicet et ordine tali desiderans sanctam Trinitatem venerari. Sed et in hoc eamdem Trinitatem venerari studebam, quia in tertia quaestione, [Col. 0054B] quam velut fercula quaedam praecipua ritu sagaci contexta, et allata in extremo ad lectionis coenam considentibus apposui; de ipsa sancta Trinitate et Unitate, juxta intelligentiae meae vires, brevi et aperta probataque (ut spero) variis exemplis et argumentis ratione disserui. Spero etiam me in eodem libello omnibus tam in saeculari quam spirituali vita positis aliqua aedificationis verba protulisse, per quae quilibet esurientes et sitientes justitiam refici possunt. Haec quidem de libri extremi ordine sint dicta, cui titulum imposui: De tribus quaestionibus, id est de divinae pietatis agnitione judiciorumque divinorum diversitate, nec non de varia bene agendi facultate. Deinde vero subjungimus qua causa fuerit scriptus.

[Col. 0054C] Quidam namque monachus de Augiensi coenobio, nobilissima Alemannorum stirpe ortus, nomine Henricus, cum ab Jerusalem reverteretur, apud nos aliquandiu hospitatus est. Hic ergo quia in sacra Scriptura satis studiosus fuit, me frequenter quasi doctorem adiit, suppliciter rogans pro quibusdam sacrae Scripturae sententiis ut eas sibi exponerem. Ego autem humilitatem atque importunitatem petitionis ejus attendens, prout potui, ad quaeque rogata respondi. Cumque haec collatio saepius inter nos habita sibi placeret, postremo illud deposcere coepit, ut eamdem collationem litteris exciperem. Quod licet diu tam pro desidia quam pro ignorantia differrem, aggressus sum tandem, scribens quidem [Col. 0054D] per dialogum, sed sine titulo auctoris et absque personarum notarum litteris, ne facile pateret cujus epus esset. Inter haec vero ille ad monasterium suum vocatus proficiscitur, et post non multum tempus ad nos iterum revertitur. Tunc videns quae scribere coepi, qualiterque ea adumbravi, unice petiit ut et causam scribendi illustrarem prologo, et utriusque personae, mei videlicet ac sui, memoriam patefacerem in dialogo: quod mox, ut poteram, scribens implere studebam. Haec igitur causa Dialogum me scribere fecit: quam idcirco reseravi, ne videar frustra scriptis alia addere scripta; utque cognita charitate qua impellebar ad scribendum, quilibet in quorum manus iste liber venerit, eadem charitate incitentur ad legendum. Haec sint dicta de [Col. 0055A] supradictis libris, quos in unum componere volui. Nunc etiam liber pandere qua causa studuerim alios libellos scribere.

Cum igitur persecutionem quam in monasterio nostro (ut supradictum est) passus eram, fugiens ad Fuldense monasterium venirem, ibique per annos quatuor cum tranquillitate magna commoratus viderer; dictandi scribendique studium frequentare postulabar a quibusdam ejusdem monasterii fratribus, ut sancti Bonifacii Vitam difficili stylo editam, aliquid facilius ederem. Quam petitionem, licet diu denegarem, postremo tamen compulsus importunis precibus, ut potui, quod petitus eram implevi. Causa ergo tali librum sancti Bonifacii promptus scripsi: alium quoque libellum quem appellavi Manualem, [Col. 0055B] pro admonitione clericorum et laicorum scriptum ibidem positus edidi. Item libellum Proverbiorum in eodem monasterio positus scribere coepi. Cum autem assiduis epistolis per monasterii nostri fratres quosdam revocatus ad patriam nollem cito reverti propter illorum fratrum, inter quos tunc commorabar, petitionem (omnimodis enim precibus ut illos non desererem efflagitabant), vix tandem ab illis remeandi licentiam obtinui.

Verumtamen ad monasterium nostrum prius pervenire nolui, quam indiciis aliquibus explorarem qualiter omnia agerentur ibidem. Qua de re ad monasterium Amerbach dictum perrexi, cupiens illic exspectare quousque certus fierem de monasterii nostri qualitate. Cumque ab ejusdem monasterii [Col. 0055C] abbate susceptus omni humanitate et pietate retinerer, et de sacrae Scripturae quaestionibus multis inter nos sermo assiduus ageretur, placuissetque ei saepissime responsio mea, accidit ut juxta paschalia festa dixisset ad me: Credite mihi quod si vobis praecipere aliquid possem, absque dubio praeciperem ut in hac solemnitate proxima sermonem faceretis ad populum. Cui ego respondi dicens: Cur talia dicitis ad me, qui nihil hujus rei scio, qui nunquam consuevi populum alloqui in publico? Illo vero eadem repetente, coepi mox cogitare intra me dicens: Quid facerem, si aliquis, cujus jussa transgredi non praesumerem, talia mihi praeciperet? Unde hujusmodi opus assumendum est mihi sponte, priusquam ab aliquo compellar potente, ut sic probem quid facturus [Col. 0055D] essem. Continuoque stylo accepto scribere coepi in modum sermonis, sumens exordium de Psalmistae dictis: Dominus de coelo prospicit super filios hominum: quae nimirum dicta, quantum potui, similitudinum argumentis roboravi, credens per haec aliquos aedificari; cui videlicet operi titulum imposui: Quomodo legendum sit in rebus visibilibus. Cum autem in eodem loco unum pene annum manerem, venerunt nuntii ex monasterio nostro missi, cum quibus exinde ad patriam reversus sum.

His igitur dictis, dicam quoque qua de causa caeteros scripserim libellos. Ex petitione namque fratrum nostrorum, Vitam sancti Nicolai nec non sancti Wolfgangi emendans, sicut in utriusque vitae prologo [Col. 0056A] intimatur, scripsi antequam proficiscerer ad monasterium Fuldense. Sed et Vitam sancti Altonis, una cum quibusdam carminibus ad eumdem sanctum pertinentibus. Postquam vero redii, Vitam sancti Magni scripsi, compulsus fratrum duorum precibus intimis et assiduis, Wilhelmi scilicet ex congregatione nostra, et alterius qui ad nos discendi causa ex monasterio sancti Magni venit, Adalham dictus, quique nunc in Sanctae Afrae coenobio abbas est constitutus.

Post haec autem cum viderem simul et audirem undique Christianae religionis destructionem, rectorum et principum negligentiam in subditos, tam in spirituali quam saeculari vita positos, doleremque jugiter pro talibus, cogitare coepi, ut quia nullus dignaretur [Col. 0056B] me audire communi sermone loquentem, pro miseriaque tanta condolentem, vel scribendo aliqua sacrae Scripturae verba proferrem, unde aliquos aedificare possem. Hac igitur causa scripsi librum mei quoque operis novissimum, cui titulum imposui: De cursu spirituali. In quo videlicet libro quantum per sacrae Scripturae, maximeque per Psalterii et Evangelii campum currere potui, scribendo protuli. Inter haec et sermones quosdam nec non epistolas pro communi utilitate scripsi: quas si quis forte legere voluerit, apud nos invenire poterit. Scripsi etiam ante plures annos librum De confessione actuum meorum, ut si qua infirmitas vel subitanea mors me in extremis impediret a debita confessione, saltem per scripta patefacerem [Col. 0056C] quis ex memetipso, quis ex Dei gratia essem.

Adhuc proferre libet duarum orationum verba. Attendens enim saepius, quia plurimos exemplis pravis seduxi, talia orationis verba scribere studui, in quibus unusquisque satis doceri potest quomodo pro se et pro aliis orare debeat: quae scilicet orationes cum a quibusdam jam habeantur, in hoc opusculo describere nolui. Hae autem orationes aliaque superius de dictandi dono prolata, tanto magis pietati divinae constant referenda, quanto amplius notum est me vitiis plurimis quondam deditum nihil horum meruisse. Ideo autem haec protuli, ut juxta hoc quod ipse Dominus in Evangelio cuidam daemoniaco a se liberato praecepit dicens: Vade in domum tuam, et narra quanta fecerit tibi Deus, ego [Col. 0056D] quoque narrarem quanta mihi beneficia Deus exhibuerit.

Unde adhuc libet enarrare, quanta scientia quantaque facultas scribendi mihi data fuerit a Domino in primaeva aetate. Cum igitur parvus scholari disciplinae traditus fuissem litterasque celeriter didicissem, coepi etiam longe ante solitum tempus discendi, sine jussu magistri, artem discere scribendi. Furtivo enim et insolito modo, nec non sine docente nisus sum eamdem artem scribendi apprehendere. Qua de re contigit ut pennam ad scribendum inrecto usu retinere consuescerem, nec postea ab ullo docente super hoc corrigi valerem. Nimius namque usus prohibuit me emendare. Quod cum viderent [Col. 0057A] plures, dixerunt omnes nunquam me bene scripturum. Sed aliter evenit ex gratia Dei, sicut plurimis notum est. Nam cum in pueritia, ipsoque tempore quo tabula mihi data est cum aliis pueris ad discendam scripturam viderer aliquid scribere nosse, miraculum non parvum praebui videntibus: deinde vero non post longum tempus tam bene scribere coepi, tantumque affectum ad hoc habuit ut et in loco illo quo talia didici, id est in coenobio Tegernsee dicto, multos libros scripsissem; et in Franciam translatus adhuc puer, ibique in tantum multa scribendo laborassem, ut inde rediens pene visu privatus fuissem. Haec ergo ideo proferre decrevi ut aliquos incitarem ad similem affectum laborandi; gratiamque Dei, quae tanta mihi beneficia praebuit, aliis narrans [Col. 0057B] eos ad magnificandam eamdem gratiam Dei mecum traham. Et, ut hoc amplius faciam, proferre libet quantum laboraverim scribendo postea, cum reversus fuissem de Francia: ibi quippe fueram quando obiit Caesar Henricus, et factus est rex Conradus.

Postquam igitur in sancti Emmerammi coenobium ad conversionem veni, mox quorumdam prece pulsatus, tanto iterum scribendi studio occupabar, ut raro, nisi in festivis diebus aut in aliis horis incompetentibus, ab hoc opere cessarem. Interea successit et alius labor. Nam pro eo quod saepius legere, aut scribere, aut dictare videbar, scholasticorum cura mihi commissa est: ex quibus nimirum omnibus ita per gratiam Dei constringebar, ut saepe corpus quieti [Col. 0057C] necessariae non permitterer tradere. Cumque dicctandi studium inesset, ad hoc saepissime non habui tempus, nisi in festivis diebus, aut noctibus, constrictus videlicet et puerorum cura ad docendum, et illorum petitione, quibus scribere coepi, ad scribendum. Ergo praeter libellos a me dictatos, quos tam sponte quam petitus pro aliorum aedificatione dandos scripsi; uno minus XX libros Missales scripsi, decem quidem abbatibus aut fratribus in monasterio nostro positis; quatuor autem fratribus Fuldensibus, [Col. 0058A] et quinque in aliis locis commorantibus; tres quoque libros Evangeliorum, et duos cum Epistolis et Evangeliis, qui Lectionarii vocantur. Ad haec etiam scripsi quatuor matutinales libros. Postea senectus et infirmitas varia me prohibuit, maximeque inquietudo diuturna, quae mihi ex variis curis et moerore pro monasterii nostri destructione exorto per tempora inolevit multa. Ei autem qui omne bonum praestat, et solus cuncta gubernat, quique mihi indigno concessit plurima dona, sit laus aeterna, sit honor per saecula cuncta.

Libet etiam proferre, quantum reminisci valeo, quot libros quibusdam coenobiis aut amicis tradiderim. Et primo quidem fratres Fuldenses nominare volo, quia pro eo quod apud eos maxime laboravi, [Col. 0058B] scribens libros multos, quos monasterio nostro tradebam; ideo apud nos quoque scripsi libros, quos ipsi non habebant. Tradidi namque eis sicut memini, VII libellos, Herveldensibus autem duos libros. Cumque ex partibus illis remeassem, et ad Amarbach venissem, tradidi ejusdem loci abbati unum librum. Postea vero cum fratre nostro Wilhelmo profectus, dedi ei quatuor libros, inter quos erat Missalis liber satis pretiosus: Abbati de Lauresheim unum librum; abbati de Ebersperg unum librum; amicis quibusdam in Boemia positis quatuor libros; amico cuidam in Patavia posito unum librum; ad monasterium Tegernsee duos libros; ad Pryelense coenobium prope nos positum volumen unum, in quo tres libri erant. Sed et filio sororis meae ibidem [Col. 0058C] posito unum librum, variasque epistolas dedi. Ad Superius (Obermunster) quoque monasterium tres libros; ad Inferius (Nidernmunster) monasterium unum librum dedi. Praeterea multis aliis dedi aut misi aliquando sermones aut proverbia, seu aliqua aedificationis scripta. Talia autem laboris mei indicia hic ideo protuli, ut aliquos monachos otiositati deditos converterem, et ad aliquod opus monasticae vitae congruum incitarem. Si enim tam magna nequeunt, faciliora agere possunt.




[Col. 0059]
VENERABILIS OTHLONI MONACHI SANCT-EMMERAMMENSIS DIALOGUS DE TRIBUS QUAESTIONIBUS, Id est: De divinae pietatis agnitione, judiciorumque divinorum diversitate, et de varia bene agendi facultate. Prodit nunc primum in lucem ex codd. mss. inclytorum monasteriorum S. Crucis ord. Cist. et Lambacensis ord. S. Bened. in Austria, opera et studio Ven. D. P. Leopoldi Wydemanni, Carthusiani et bibliothecarii Gemnicensis.
(Apud R. P. Bernardum Pezium, Thesaurus Anecd., III, II, pag. 141.)



INCIPIT DIALOGUS DE TRIBUS QUAESTIONIBUS PROLOGUS LIBELLI HUJUS.

[Col. 0059A] Appetis, Heinrice, mihimet specialis amice, ut illam confabulationis nostrae ratiunculam, quam de pietate divina rebusque aliis fecimus quondam, litteris more dialogi inter nos habiti exponam. Quam petitionem ex parte devotus, et ex parte studeo implere invitus: devotus quidem, ideo quia prae mortalibus multis charitati tuae gestio parere; invitus autem, quia, sicut a me accepisti ipseque legendo probasti, eamdem rationem sine praemio, sine auctoris titulo volui proferre, ut, si forte quispiam invidiae vel detractionis peste captus, dicta hujusmodi rugosa, ut solet, fronte torvaque facie [cod. S. Cruc. acie] legendo adiret, nesciens quem operis hujus auctorem persequeretur invidendo vel detrahendo levius insaniret. Invidis namque et superbis [Col. 0059B] pene erit inevitabile [cod. Lamb. poena erit inevitabilis], ut cujusquam notae vilisque personae scripta vel dicta absque irrisione possit agnoscere.

Unde precor ut, quia votis tuis obtemperans per alternantes dialogi personas nominis mei mentionem cogor facere, tu quoque digneris hoc omnino providere ne parvitatis meae verbula, ad aedificationem humilium solummodo prolata invidorum et superborum fiant ludibria.

Haec igitur dixi propter quorumdam insolentiam. Si quid vero in his desipui, ignoscant, quaeso, mihi. Deinde omnes, qui haec legere vel audire dignantur, obsecro unice ut, si quid hic sapientiae sale conditum reperiant, Deo gratias referant, qui, quando vult, brutis quoque animalibus loquelam [Col. 0059C] praestat congruam; mihique, qui nil ex me, sed ex ejus dono haec protuli, hoc beneficii munus impendant ut pro peccatis meis intercedant. At si quid [Col. 0060A] inepte vel inique prolatum agnoverint, quod etiam sanctis Patribus legitur evenisse, imperitiae magis quam malitiae meae deputent, ideoque sic noxia resecent ut utilia non condemnent. Scio enim quia tam sanctam tamque arduam materiam nullo stylo aut sermone congruo promere potui; verumtamen ideo, utcunque proferre studui, ut a peritis aliquibus proferretur in melius.

Peritos autem dico magis illos qui in sacra Scriptura quam qui in dialectica sunt instructi. Nam dialecticos quosdam ita simplices inveni ut omnia sacrae Scripturae dicta, juxta dialecticae auctoritatem, constringenda esse decernerent magisque Boetio quam sanctis scriptoribus in plurimis dictis crederent. Unde et eumdem Boetium secuti me reprehendebant quod [Col. 0060B] personae nomen alicui, nisi substantiae rationali ascriberem. Quae reprehensio si justa est, justum est etiam ut alia nomina et verba, quae in litteris sacris inveniuntur aliter posita quam dialectica doceat, reprehendantur, ut substantia, species, genus, sentire, et habere, aliaque plura.

Haec igitur omnia, secundum dialecticam, singulas solummodo interpretationis habent; sed, juxta sacrae Scripturae usum, variis modis ponuntur: nunc quidem, ut in dialectica; interdum vero, aliter. Unde et sanctus Augustinus, tam in divinis quam in saecularibus litteris doctissimus, in libro Retractationum non erubuit confiteri se errasse in hoc quod, juxta quosdam, sensibilia solummodo de corporalibus accipienda quondam scripsisset. Est, inquit, [Col. 0060C] sensus et mentis.

Cum ergo reprehensores mei haec omnia, quae dixi, in sacra Scriptura emendaverint, tunc et illam [Col. 0061A] rusticitatem, quam in personae dicto scribens protuli, simul corrigant. Ad haec, quaeso, dignentur attendere quia Deus omnipotens, sicut dialecticos et grammaticos ad agnitionis suae gratiam trahere solet, ita amborum dicta vel scripta accipere dignatur, dummodo veritatem fidemque sacram observare studeant. Sed si forte saecularium litterarum eloquentia inflati haec non crediderint, contenderintque Deum elegantia sermonis sui magis delectari quam rusticitate nostri, attendant, precor, quod Apostolus dicit: Sapientia hujus mundi stultitia apud Deum (I Cor. III); et: Infirma mundi elegit Deus, ut confundat fortia (I Cor. I).

Inter haec quoque pensandum est quia nomina et verba quaedam, nunc quidem abusive, nunc vero [Col. 0061B] proprie ponuntur. Ut in Psalmis verbum persequor. In uno enim loco dicitur: Inquire pacem et persequere eam (Psal. XXXIII). Alibi vero alio sensu ponitur, ut: Detrahentem secreto proximo suo hunc persequebar (Psal. C). Quorum videlicet unum necesse est abusive, aliud vero proprie positum dici, nisi forte, pro eo quod, vel pacem quaerentes, vel hominem laedere volentes (hoc enim persequentes significat), utrumque sequendo agimus, utrumque etiam uno eodemque verbo proferre possimus. Quod si ita est, idem de persona datur intelligi. Nam et Latinum nomen est et ejus origo, juxta grammaticae regulam, facile potest agnosci. De verbo enim persono, personas derivatur nomen quod est persona, penultima syllaba, discretionis causa, producta, ne [Col. 0061C] imperativus esse putetur persona. Unde, sicut verbum persono non propterea dicitur quod aliquam rem, vel substantiam proprie, sed indifferenter quamlibet rem personet, sive nominet, ita et persona pro cujuslibet rei agnomine, vel demonstratione dici potest.

Quod, nisi fallor, tam sacrae Scripturae quam saecularium litterarum traditione invenitur ita esse. [Col. 0062A] Nam sacra Scriptura nomen et personam idem significare perhibet, cum pro tribus personis, Patris, et Filii, et Spiritus sancti, quas saepissime legimus, tria nomina interdum ponit, ut: Euntes docete omnes gentes, baptizantes eos in nomine Patris, et Filii, et Spiritus sancti (Matth. XXVIII). Quibus verbis colligitur quia, et nomen, et persona communione quadam junguntur. Cum enim nomen pro persona ponitur, nomen autem variis rebus ascribitur, persona quoque variis rebus ascribi valet.

Saeculares vero litterae, quas etiam plurimi spiritales viri sequuntur, simile quid tradunt. Cum in grammaticae pronomini et verbo tres personas ascribunt, ut: ego, tu, ille; et: lego, legis, legit. Quarum prima et secunda persona proprie rationali substantiae [Col. 0062B] conveniunt, quia nemo potest dicere: Ego; nemo potest intelligere: Tu, nisi rationalis. Tertia vero persona, quae dicitur ille, illa, illud, ad quamlibet irrationalem et insensibilem creaturam, dici valet, ut: ille fons, illa aqua, illud aequor fluit.

Haec igitur omnia dialectici, quaeso, attendant mihique non imputent si, in opusculis meis, aliud quid quam dialectica doceat invenerint. Major enim cura mihi est legendo, vel scribendo, sequi sanctorum dicta quam Platonis, vel Aristotelis ipsiusque etiam Boetii dogmata. Qui, licet in dictis plurimis orator fuerit excellentissimus, in quibusdam tamen errasse invenitur. Inter quae illud est quod, ex persona philosophiae loquens, Lucanum gentilem et infidelem familiarem suum appellat, dicens: Et familiaris [Col. 0062C] meus Lucanus. Quod enim nulli conveniat dicere gentilem aliquem verae philosophiae, id est divinae sapientiae familiarem esse, fidelis quilibet advertere valet.

Venerandus est ergo Deus omniaque simul divina laudanda sunt pro capite; et post haec possunt laudari caetera quaeque.


Explicit prologus.



INCIPIT DIALOGUS DE TRIBUS QUAESTIONIBUS, ID EST: De divinae pietatis agnitione, judiciorumque divinorum diversitate, nec non de varia bene agendi facultate.
[Col. 0061]

Quam pius et justus Dominus, vel quanta facultas
Omnibus existat, bona niti discere nisus,
Huc humilis veniat, et cuncta legens sibi discat [(32) 1Kb] .



CAPUT PRIMUM. In divinis Scripturis homo abunde docetur quae scitu ad salutem necessaria sunt.
[Col. 0061D]

Heinr. Cur non, Othlone, cum convenimus, apte de salute nostra aliquid tractamus?

Othl. Quasi cuiquam aliud gerendum sit dicis.

[Col. 0062D] H. Non ita, sed quoniam continuis tentationum et perturbationum molestiis adeo afficior ut quid ad salutem nostram pertineat providere interdum prorsus ignorem.

O. Molestiis, quae quacunque inimici circumventione inferuntur, omnigenis tam Veteris quam Novi [Col. 0063A] Testamenti rudimentis ita divina jam satisfecit gratia ut nihil doctrinae nobis sit opus addere nihilque aliud tractare, nisi quae ex eorum edocemur lectione.

H. Proverbii cujusdam reminiscor, cujus et te mecum reminisci precor. O. Cujus, quaeso? H. Quia scilicet omnes pene doctores indoctis quibuslibet aut ignorant, seu dedignantur compati.

O. Cur ista inquis? H. Quoniam ignorantiae meae molestiis nihil addendum esse dixisti, nisi ut ea quae jam scripta sunt legere conarer, quasi amodo nulllus, nisi antea discussi erroris, oriri valeat causa, vel enucleare per me possim universa sacrae Scripturae dicta. Unde precor inscitiae meae paulisper condescendas et, si qua indiscussa, vel ignota exquisiero, [Col. 0063B] reserare studeas.

O. Miror quid de his quae duntaxat discutienda et requirenda [cod. Cruc. exquirenda] sunt exquirere cupias, quid non exquisitum atque discussum alicubi reperire valeas? Sed cur moraris proferre quid velis?



CAPUT II. Quomodo misericordia plena dicatur terra, cum tot malis affligantur homines.

Heinr. Quod igitur paulo ante dixisti divinam gratiam in omnibus rudimentis satisfecisse nobis, ita esse fateor. Movet autem me aliquantum, quia, cum scriptum sit: Misericordia Domini plena est terra (Psal. XXXII), et per eam vivere et esse nos credamus, multis tamen molestiis et miseriis in hoc [Col. 0063C] saeculo, ab initio usque ad finem vitae, gravamur. Verum namque esse non ambigo quod exquiro. Sed, quomodo verum sit quod in tanta diversitate versatur, ignorans si quidquam exinde praeter fidem ratiocinari liceat, intimari posco. Multa enim legi, sed nusquam hujusmodi quaestionem resolutam invenire potui.

O. Rem a me exigis, quam lingua et mens protestari nequit ulla.

H. Cur hoc modo objicis, qui prius, quasi nil cuiquam fideli quaestionis amodo movendae remaneret, loquebaris? suscipe igitur interrogata compatienti animo, et quae hinc scienda censes edicito. Neque enim gratiam divinam, qua terra plena esse describitur quaque etiam coelestis patria constare [Col. 0063D] creditur, ita incircumscriptam esse arbitror ut nulli sermonem, nulli saltem ratiocinationem hinc agitare liceat.

O. Licet absque dubio omnibus, prout possibile est, optima quaeque de Deo ratiocinari et investigare, Psalmista ex persona Domini attestante: Vacate et videte quoniam ego sum Deus (Psal. XLV). Quia igitur charitas est Deus, gratia autem Dei charitas; Dei gratia ergo Deus est. Quam ob rem cum vacare et videre praecipiamur quod Deus sit, inquirere profecto praecipimur gratiam Dei. Verumtamen omnia divina sic inquirenda sunt ut digne ac perfecte a nullo dici vel percipi posse credantur.

H. Hac nimirum fide arbitror me satis imbutum. [Col. 0064A] Et ut cognoscas quam firmiter hanc teneam, similitudinem quamdam rationi huic aptam subjungo.

Credo namque quia, sicut impossibile est maris abundantiam ita exhauriri ut quidquam videatur minui, ita etiam divinitatis supernae majestas ab humana ratione, juxta dignitatem, vel usque ad punctum, nequeat exponi. Mare enim juxta haurientis vires hauriri quidem valet, sed post haustum nulla prorsus diminutionis signa praebet. Haud aliter quoque de Deo aliquantulum potest disputari; sed profunditas et magnitudo sapientiae ejus disputatione nulla ita valet comprehendi ut quidquam patiatur exhauriri. Ecce credulitas, quam de Deo per similitudinem prolatam indubitanter retinere me scias: unde precor mihi aliquatenus ea [Col. 0064B] quae superius expetii operias, qualiter videlicet, juxta Psalmistam, »Misericordia Domini plena sit terra:« cum tanta afflictionum miseriarumque, nec non fragilitatis humanae molestia omnis pene mundus laboret.

O. De hac quaestione, licet primum exhorruerim, jam delectari incipio, cum te tanta fide praemunitum sentio. Sed sicut tu, ut apertius intimares te fide sancta imbutum, assumpsisti similitudinis argumentum, ita quoque, quia tanta quaestio non, nisi per similitudines, exponi valet, me eadem facturum patienter audi. Res enim obscura explananda similitudine indiget aliqua.

Igitur instar scholae, in qua sapientia omnimoda exstat discenda, praesens a superno summoque Magistro [Col. 0064C] constituta est vita. Sicut autem in schola necesse est esse varia disciplinae genera, non ob hoc ut, vel quisquam per haec afflictus intereat, vel omnes pariter, sed ut, prout aetas aut meritum cujusque postulat, exhibeantur; ita in hac vita, quae schola maxima est, plurimis opus erit disciplinae instrumentis, nulli ad interitum, sed ad profectum praeparatis. Qua de re haec est prima pietatis divinae dispensatio ut, quia fragilitas humana per se nullatenus valet subsistere, nutanti omnimoda occurrat, aut lenitate, vel asperitate; multo enim melius clementiusque est ad praecipitia properantem aliquo modo impedire quam consentire.



CAPUT III. Deus singulari quadam pietate permisit ut homo in bono et gratia non esset stabilis.
[Col. 0064D]

Heinr. Cur ergo Deus, cum sit omnipotens omniaque, ut scriptum est, quae voluit fecerit (Psal. CXIII), non adeo stabilem ac robustum hominem condidit ut absque hac, quam dicis, necessaria disciplinae molestia staret posset? videtur enim aliquod impotentiae hoc esse indicium.

O. Non omnia, ita ut videntur, sunt pensanda. Deus namque, sicut omnipotens, ita et justus simul et bonus est, ideoque, quoniam voluntas ejus nulla, nisi justa et bona, amplectitur, merito omnia, quae Deus vult, facere dicitur. Cum ergo dictum sit quomodo omnia, quae Deus velit, facere possit, considerandum est quae in homine voluerit, eaque [Col. 0065A] justissima et optima sunt dicenda. Legitur namque quia Deus omnipotens, omnibus creaturis imperativo tantum verbo conditis, ita ipso dicente: Fiat (Gen. I) hoc et illud; hominem autem facturus, quasi consulendo et tractando ejus excellentiam, praeveniens dixerit: Faciamus hominem ad imaginem et similitudinem nostram. Et post pauca, Scriptura refert: Et creavit, inquiens, Deus hominem ad imaginem suam (Ibid.). Quae nimirum dicta omnimodo sunt pensanda, quia ex his colligitur quanta Deus hominem conditionis dignitate extulerit quoque modo eum vivere voluerit.

Sed ut omnigenarum virtutum, quas profecto imagini divinae, id est homini insitas esse credimus, scientiam facultatemque praetermittamus, de arbitrii [Col. 0065B] libertate solummodo aliqua dicamus, quam accepisse creditur cum caeteris virtutibus. Alioquin Dei, qui libero arbitrio utique perfruitur, minime exprimeret imaginem. Attestatur etiam hoc Scriptura, cum de Deo praecipiente refert talia: Ex omni, inquit, ligno paradisi comede; de ligno autem scientiae boni et mali ne comedas (Gen. II). Cum enim homini condito quaedam conceduntur, quaedam vero interdicuntur, patet profecto quia libero praeditus fuerit arbitrio. Liber autem factus ejus jussa implere debuit, a quo et libertatem accepit. Hoc igitur cum justum esset, voluntas Dei fuit ad implendum. Unde satis claret quia quod non est impleta hujusmodi voluntas non ad libertatis Datorem, sed ad praecepti divini referendum est transgressorem.

[Col. 0065C] H. Cum verborum tuorum seriem attendo, quorsum tendant miror.

O. Ut interrogationibus tuis satisfaciam. Interrogabas namque in primis quare Deus afflictiones tantas in mundo permiserit; deinde, cur hominem tam fragilem condiderit. Quae utraque quia ex primi hominis conditione orta esse videntur, ejusdem quoque hominis originem replicare libuit, ut, dum in ortu causa fieret cognita, nulla deinceps quaestio ageretur superflua.

H. Esto ut ista quaestio, quasi superflua, abjiciatur, quid, quaeso, divinae gratiae, qua plena esse terra describitur, in ejusdem primi hominis conditione deputatur?

O. Nulla rerum qualitas, nisi per anticimena, id [Col. 0065D] est contraria, valet agnosci. Ideoque si gratiam Dei cupis agnoscere, ejusdem gratiae oppositum, vel contrarium quid sit prius debes attendere. Necesse est enim cujuslibet rei agnitionem esse. Agnitio autem hujusmodi esse videtur distantia, vel diversitas, quae inter quaelibet opposita et contraria reperitur, ut inter album et nigrum. Album enim in albo, vel nigrum in nigro pictum facile agnosci nequit; sed utrumque per oppositum, vel diversum colorem agnoscitur. Ita et gratia divina consideranda est per ejus oppositum, quod est divinum judicium. His namque duobus oppositis, vel collatis, utrumque intelligitur. Sic etiam bonum mali, virtusque omnis vitii contrarii oppositione clarescit. Quomodo ergo [Col. 0066A] humilitas sine superbia, charitas sine odio, castitas sine luxuria, abstinentia sine gula, lenitas sine crudelitate, patientia sine injuria, veritas sine falsitate, caeteraeque virtutes sine vitiis contrariis vel agnosci, vel aliquid meriti habere potuis ent? Si enim nulla rerum contrarietas vel diversitas esset, nec se quisquam exercere, nec cujuslibet meritum probari potuisset. Ad haec etiam si nulla pugna, nulla esset et victoria. Si vero nulla victoria, nulla quoque speranda esset gloria his quibus est certandum. Sed nec luciferi dici claritas sine tenebrosae noctis oppositione grata, vel pretiosa esset. Nam nihil gratum, vel pretiosum habetur, nisi quod comparatum alteri excellentius videtur. Sed quia comparatio non minus quam in duobus agitur, ubi comparandae [Col. 0066B] alteritatis copia deerit, gratia simul et pretiositas deficit. Quia ergo per hujusmodi comparationem, vel oppositionem gratia Dei etiam consideranda est; angelicae naturae dignitatem ejusque ruinam exitiabilem, in qua Dei judicium primum apparuit; nec non primi hominis lapsum veniabilem, in quo etiam in homines facta prima Dei gratia apparuit; sed et multimodas Dei miserationes, postea omnibus [cod. Lamb. hominibus] exhibitas, invicem conferens animo, quantum possibile est, pertracta. Cumque haec animo revolveris et quibuslibet culpis poenarum merita objeceris, fateberis procul dubio »misericordia Domini plenam esse terram.«

Quamvis enim plurimae saeculi generationes, culpis exigentibus, judicio Dei justissimo sint damnatae, [Col. 0066C] idem tamen judicium evenisse creditur pro aliorum salute, sicut et salus gentium damnatione evenit Judaeorum. Nam tantae scholae disciplina non sine aliquorum fieri potest ruina, sicut nec granum absque palearum excutitur tritura, quamvis quosdam, quos in hac vita damnatos videmus, in futura salvandos esse speremus.

H. Jam satis declarasti quia flagella divina sint necessaria quodque gratiae magis quam sint supplicio deputanda. Sed et primi hominis lapsum, quem imperitorum vulgus refert ad Conditorem, tu quidem apertissime docuisti ad ejusdem hominis referendum esse inobedientiam.



CAPUT IV. In damnatione angelorum apostatarum justum Dei judicium; in reparatione hominis lapsi divina pietas apparet.
[Col. 0066D]

Heinr. Nunc ergo precor ut, quia paulo superius maximam pietatis divinae dispensationem humano generi exhibitam in angelicae et humanae naturae collatione sentiri posse dixisti, de his etiam aliquid planius disputare coneris.

O. Obscura sunt valde quae quaeris et eo ad proferendum difficiliora quo in quaestione rariora. Sed quia, ut Apostolus dicit: Invisibilia Dei a creatura mundi per ea quae facta sunt intellecta conspiciuntur (Rom. I), aggrediamur aliqua, quae vel Dei gratia, de qua loquimur, vel fides sancta suggerit, hinc propalare. In quibus tamen, ne quis nos temeritatis [Col. 0067A] possit arguere, si quid inepte vel incerte [cod. Cruc. inrecte] proferimus, omni homini meliora sentienti ad emendandum nos subjicimus. Videtur namque divinae gratiae merito referendum quidquid pietatis excogitari potest actum erga genus humanum. Quidquid autem severitatis et districtionis judicio Deus in mundo statuerit, non ut in hoc delectetur quasi crudelis, sed ut ejus gratia et potentia appareat, statutum credo, quia judicii sine oppositione, ut supra dictum est, nulla gratia valet apparere.

Ut ergo et nos gratiam judiciumque Dei possimus aliquatenus attendere, conferamus utrumque in angelica et humana conditione. Si igitur ad angelicam respicias, quid ea in creatura praeclarius? et tamen post transgressionem, nec veniam habere [Col. 0067B] meruit nec quidquam boni, vel velle potuit, attestante sancto Augustino qui, in libro XIV De civitate Dei, ita scribit: Propter meritum, inquit, primae malae voluntatis suae ita damnatus atque obduratus est angelus malus ut jam voluntatem bonam ulterius non haberet. Rursum si humanae conditionis jura post transgressionem imposita attendas, quid ea vilius excogitare potes? Verumtamen post culpam, et veniam et eligendi boni arbitrium habere meruit. Quae utriusque naturae conditio si summopere conferatur, altera ab altera declaratur. Nam in angelis peccantibus, quam tremendum horrendumque judicium Dei sit valet agnosci. In hominis vero culpa, quamvis poena gravis et metuenda sentiatur, maxima tamen gratiae argumenta, si judicio angelicae [Col. 0067C] naturae conferantur, inesse videntur. Multo enim clementius est ab infimis, ubi spes omnis est veniae, ad summa quemlibet provehi quam in summis constitutum, ubi locus nullus est poenitentiae, ad infima dejici.

Haec igitur utraque maxima nobis pensanda sunt humilitate et pro continua divinae pietatis conferenda admonitione, ac si ipsis rebus collatis Deus homines admonens loqueretur, dicens: Attendite quae peccando meruistis et quantum postea gratiam exhibui vobis; et si haec alias pensare nequitis, angelici reatus ultionem recordamini, quia quidquid huic dissimile pro peccatis vestris est factum, gratiae solummodo meae constat deputandum. Illis namque post lapsum, nec venia, nec boni eligendi [Col. 0067D] facultas ulla relicta est. Vobis autem non solum haec reliqui; sed et, ut vos de terrenis ad coelestia, unde iidem maligni angeli depulsi sunt, transferrem, humanitatis vestrae carnem assumpsi. In qua etiam, ut ostenderem quanta mihi obedienta deberet homo subdi, ego hominibus omnimodo subjectus exempla praebui. Scio denique quia cunctis hominibus esset incredibile quid homo deberet Deo, nisi ipse tali probarem exemplo. Proinde si quid vos moveat quod ex tam fragili massa origo humana procedat, considerate in primis hoc modo esse punitam protoplasti inobedientiam; dum enim praeceptis meis noluit obedire, merito aliquam carnis contumeliam debuit inevitabiliter sentire. Deinde [Col. 0068A] non quae sit massa, sed qualis sit artifex, ex ea quid facturus, attendentes credite quia majoris potentiae est ex rebus infimis maxima quam ex magnis facere magna. Sic et majoris est clementiae magnam quam parvam lapso dimittere culpam. Ad haec etiam perpendite quia necesse est in aliquo probari argumento quid de suis meritis sit homo et quid de gratiae divinae dono.



CAPUT V. In peccato originali facto hominis meritum; in dimisso divinae pietatis donum probatur.

Argumentum autem tale peccatum constat [f. leg. monstrat] originale, quoniam in hoc uno eodemque probatur utrumque: in facto quidem hominis meritum; in dimisso autem per baptismum, divinae pietatis [Col. 0068B] donum. Haec est igitur causa originalis culpae merito reputanda pro antidoto contra omnes morbos superbiae quae, vel ex naturae excellentia, sicut et angelis contigit, vel ex natorum profectu hominibus oriri posset, quia superbiam latentem nil magis comprimit quam culpa patens.

Quod si superbia, vel infidelitate aliqua obcaecatis minus patet ex supradicto argumento velut obscuro, quia in una eademque re, et poena probatur, et gratia inesse, addam aliud argumentum planius. Multi denique vestrum, dum servos, vel quoslibet sibi commissos a nequitiis suis nullo pietatis moderamine cohibere possunt, dolentes eos perire penitus, aut caecitate, aut alicujus membri detruncatione ab incoeptis reprimunt. Cumque haec fecerint, a [Col. 0068C] cunctis sapientibus plus eorum salutis quam perditionis causa fecisse creduntur attendentibus, quia, juxta evangelica verba, melius est ad vitam ingredi debilem vel claudum, quam duas manus vel duos pedes habentem mitti in ignem aeternum (Matth. XVIII). Si ergo talia unius forsitan hominis utilitati consulens homo novit agere, quare etiam non me in homine primo, sapientia omnimoda a me imbuto et ob hoc ad inobedientiae praesumptionem contra me elevato, totius humani generis salutem portendere arbitramini, dum ejus dignitatis partem quamdam in ipso mox initio elationis tantopere abscindendam decrevi? Ut enim hominis est delicta solummodo praeterita punire, sic Dei omnipotentis est futura, ne eveniant [Col. 0068D] mala, occasione omnigena, praecavere.

Haec igitur, o mortales, de originali macula pensantes, sentite, ut scriptum est, de Domino in bonitate (Sap. I). Recordamini quoque quod Psalmista dicat: Quomodo miseretur pater filiorum, misertus est Dominus timentibus se, quoniam ipse cognovit figmentum nostrum (Psal. CII); et iterum: Fidelis Dominus in omnibus verbis suis (Psal. CXLIV).

Et ut nemo suspicetur quia pro crudelitate aliqua diabolum permiserim in multis dominari, attendite quod ad Job me dixisse scriptum est: Non quasi crudelis suscitabo eum (Job XLI), subintellige diabolum. Inter haec etiam libet memorare quia de judiciorum meorum austeritate multi soleat murmurare. Sed eadem austeritas quam necessaria sit mundo [Col. 0069A] ex hoc maxime probare potestis quia, cum plurimos, ut et ipsi perpessis, et alii auditis flagellis convertantur, affligam, nihilominus tamen in nequitia sua perseverant. Quod si eadem judiciorum meorum austeritas penitus cessaret, quanta, putatis, praesumptio quantusque exitiabilis conflictus inter homines saeviret? Hoc autem habeant argumentum qui districtioni meae derogare conantur.



CAPUT VI. Divina pietas et severitas sunt duo retia quibus Deus salvandos ad se trahere consuevit.

Hujusmodi igitur dicta, utcunque prolata, ideo personae divinae rationi assimilanda statui, quia super his plurima imperitorum turba, indignatione nunc tacita, nunc etiam prolata eum incusare studet. [Col. 0069B] Sunt praeterea alia innumerabilia tam districtionis et potentiae quam gratiae ejus indicia, quorum quaedam in sacrae Scripturae libris, quaedam in quotidianis inveniuntur experimentis. Ex quorum omnium collatione aliquatenus inspici valet quia, quasi quibusdam retibus, eos quos Deus salvandos esse praevidet, ad se trahere solet. Unde et in Evangelio voce Domini nostri dicitur: Nemo potest venire ad me, nisi Pater meus traxerit eum (Joan. VI). Si ergo quaeris quomodo ad salutem traharis, intuere, juxta Apostolum, pietatem simul et severitatem Dei easque procul dubio retia salutis tuae esse scito. Nam si solummodo severitatem Dei attenderis, nil ab eo praemii pro labore tuo sperans accepturum, pavidus, velut a facie ignis cera, liquescis. Si vero de [Col. 0069C] sola pietate ejus ita praesumpseris, ut pro nullis sceleribus perpetratis districte judicandum te verearis, eodem modo remissus deficis.

Haec igitur utraque conferenda simul et amplectenda esse Psalmista considerans psallebat, dicens: Misericordiam et judicium cantabo tibi, Domine (Psal. C). Hinc iterum dicit: Virga tua et baculus tuus ipsa me consolata sunt (Psal. XXII). Sed quia cum virga flagellari, baculo autem inniti et sustentari solemus, congrue per virgam Domini, ejus severitatem; per baculum vero divinam pietatem designavit, eaque conjungens, neutrum sine altero sibi sufficere consideravit, ac si aperte diceret: Severitas et pietas tua, simul collatae, salutis meae existunt causa.



CAPUT VII. Afferuntur ex Veteri Testamento divinae pietatis, et severitatis exempla.
[Col. 0069D]

Sed hujusmodi collationem hoc modo in libris sparsim scrutare. Memorare in primis primi parentis maledictionem et diluvii generalis horrendam inundationem, nec non urbium Sodomae et Gomorrhae tremendam subversionem, illaque omnia judicii, vel districtionis divinae signa fore crede. Quae quia per se nihil operantur, nisi pavorem vel desperationem, attende mox divinae pietatis indicia, id est ejusdem protoplasti redemptionem, licet seram, Enoch translationem, Noe filiorumque ejus conversationem, nec non Abrahae, Isaac et Jacob memorandam venerandamque [Col. 0070A] promissionem. Sicque conferens et permiscens utraque timere simul et sperare in Domino doceris.

Deinde considerans famem, quam praedixit Joseph in Aegypto, pressuramque filiorum Israel ab Aegyptiis illatam, nec non plagas Aegyptiorum et eorum demersionem in mari Rubro factam, haec omnia potentiae divinae signa fore scito; attestante Scriptura, quae Deum narrat ad Pharaonem dixisse quia ad hoc ipsum excitavi te, ut ostendam in te virtutem meam, et annuntietur nomen meum in universa terra (Exod. IX; Rom. IX). Licet enim de quibusdam haec Dei verba taceantur, credenda sunt tamen. Quibus potentiae et judicii signis si mox conferas tritici copiam, quae facta est ante famem praedictam, Israelitici [Col. 0070B] populi ereptionem, Ninivitarumque conversionem, necessariam iterum facis collationem, quae te docet timere pariter et sperare in Domino.

Iterum si attendas Esau et Saulis regis abjectionem, Core, Dathan et Abiron, Holofernis et Aman hostis Judaeorum mirabilem exstinctionem, et gentium illarum, quas filii Israel deleverunt, internecionem, et haec omnia divinae tantum districtionis judicia esse credens, mox adhibes Job et Eliae sanctitatem, David regis electionem, Moysis, et Aaron et Josue dignitatem, filiorum Israel in terram promissionis introductionem, Aod, Gedeon et Samson, Judith quoque victoriam, Esther reginae contra hostes Judaeorum defensionem, magnam nihilominus judicii gratiaeque divinae facis collationem, qua ad timoris [Col. 0070C] amorisque divini accenderis delectationem, dicens cum Psalmista: In via testimoniorum tuorum, Domine, delectatus sum, sicut in omnibus divitiis (Psal. CXVIII). Oransque simul cum eo: Confige timore tuo carnes meas, a judiciis enim tuis timui (Ibid.).



CAPUT VIII. In Veteri Testamento Dei judicium, in Novo gratia, ejusdem pietas speciali quodam modo intelligitur.

Haec quidem supradicta in Veteri Testamento continentur. In Novo autem si Judae apostatae Simonisque Magi interitum; Arii quoque caeterorumque haereticorum perfidiam, Judaicae plebis, nec non gentium illarum, quae adhuc paganismi ritu detinentur, infidelitatem conferas ad latronis et centurionis evangelici fidem et sanctorum infantium pro [Col. 0070D] Christi nece occisorum dignitatem et ad gentium plurimarum religionem magnam, profecto ex eis concipies timoris et amoris divini compunctionem.

Sed ut brevissimam efficacissimamque omnium, quae in sacra Scriptura continentur, collationem facias, Testamentum Vetus confer ad Novum, in Veteri quidem judicium, in Novo autem gratiam intelligens. Quamvis enim in utroque utraque inveniantur, nullatenus tamen coaequari possunt, quia in Veteri habes Latorem legis de gravitate judiciorum maxime dictantem, eo videlicet modo: Si, quis, inquit, illud vel illud fecerit, morte moriatur. In Novo autem ineffabilem Domini nostri Jesu Christi gratiam, dicentis: Venite ad me omnes qui laboratis [Col. 0071A] et onerati estis, et ego reficiam vos (Matth. XI). De qua nimirum collatione in Joannis Evangelio dicitur: Lex per Moysen data est, gratia et veritas per Jesum Christum facta est (Joan. I). Cum igitur audis gratiam et legem, scito quia lex gratiae est opposita ideoque pro judicio posita.

Hinc et Apostolus dicit: Peccatum in vobis non dominabitur; non enim estis sub lege, sed sub gratia (Rom. VI). Hinc et Ezechiel propheta ex Domini persona dicit: Dabo eis praecepta non bona; et judicia mea, non in quibus vivent (Ezech. XX), legis videlicet praecepta volens intelligi, quae quamvis sancta et mandatum sanctum et bonum, in comparatione tamen gratiae non bona, attestante Apostolo, qui legis et gratiae gloriam conferens dicit: Nam nec [Col. 0071B] glorificatum est quod claruit propter excellentem gloriam (II Cor. III). Omnis enim gloria, et bonitas et virtus in comparatione majoris minus claret. Unde etiam in comparatione Dei nemo bonus, sicut scriptum est: Nemo bonus, nisi solus Deus (Luc. XVIII). Multa quoque his similia inveniri possunt de collatione Veteris Novique Testamenti. Quae si diligenter ad se invicem conferantur, quam inaestimabilis sit gratia Dei circa homines consideratur.



CAPUT IX. Ex quotidiana etiam vita ostenditur mira divinae severitatis pietatisque conjunctio, qua hominis salus consistit.

His igitur de Scriptura praelibatis, libet etiam aliquantisper declarare quomodo in quotidianis vitae [Col. 0071C] hujus experimentis justitiae pietatisque divinae collationem valeas facere, ut per haec dicas quia Misericordia Domini plena est terra (Psal. XXXII), quandoquidem tam districtione quam pietate salus consistit humana.

Attende ergo aeris intemperiem, famem, pestilentiam, mortalitatem tam animalium quam hominum, incursionem hostium, venenosas mortiferasque herbarum vires, rapacitatem luporum caeterarumque bestiarum, morsus serpentum, draconum, scorpionum, muscarum, aranearum, edacitatem vermium minutorum, nobis jugiter adhaerentium, seu ex nobis nascentium, incertam et difficilem piscium capturam, locorum praecipitia, multarum demersionem navium, ignis exustionem, aquarum inundantium irruptionem, [Col. 0071D] infinita paupertatis, et infirmitatis et fragilitatis humanae damna, nec non principum pravitatem; haec, inquam, omnia attende, et in his judicii divini severitatem ob peccatorum nostrorum merita demonstranda et compescenda intonantem, cognosce, sicut scriptum est: Pugnabit orbis terrarum contra insensatos (Sap. V). Et rursum: Revelatur ira Dei super omnem impietatem et injustitiam hominum (Rom. I).

Quorum terrore quia ad timorem Dei, qui est initium salutis nostrae, solummodo instruimur, necesse est ut etiam ea attendas quibus ad amorem Dei trahimur, id est, aeris temperiem, frugum copiam, corporum sanitatem, pacis gaudium, plurima salutarium herbarum medicamenta, canum vigilem custodiam [Col. 0072A] et multiplicem in venationibus solertia cattarum circa mures capiendos peritiam, vari animalium et bestiarum utilitates, dulcem mellis liquorem, incomparabilem vini saporem, aliaque potionum confectarum genera, miram aromatum variorum fragrantiam, auri et argenti gemmarumque decorem, caeteraque metalli supplementa necessaria, structurae lapideae munimenta aliaque perplura terrenae felicitatis commoda. Sicque ex utrisque, collatione facta, intelligere potes quid severitas, quidque sit pietas divina.

Agenda est etiam unicuique collatio inter se et quoslibet alios, attendendo videlicet jugiter quantum spiritualis seu corporalis gratiae minus, vel majus illis, a Domino acceperit. Nullus enim semetipsum [Col. 0072B] satis metiri praevalet, nisi alterum consideret, et in ejus qualitate discat quid vel sibi desit, vel quae dona jam sufficienter habeat. Unde necesse est ut, cum videmur nobis tam mente quam corpore pauperes et infirmi, servitio nimio depressi, vel quacunque miseria implicati, mox revocemus ad memoriam plurimos in utroque homine pauperiores, infirmiores, servitute et miseria majori gravatos.

Cumque ita miserias alienas, collatas nostris, majores senserimus, facile quia nobiscum sit gratia Dei major quam cum illis scire poterimus.

Similiter cum superbia nostra hoc suggesserit ut credamus nos sanctos, sapientes, perfectos, recordemur mox multorum Patrum tam praesentium quam absentium; in quorum comparatione inveniemur [Col. 0072C] stolidissimi. Sicque fit ut ab hujusmodi collatione humiliemur, et de judicii pietatisque divinae consilio minus causemur. Nam quod non habemus, justo judicio Dei; quod vero habemus, pietati solummodo divinae referendum est.



CAPUT X. In aeternis damnatorum suppliciis et beatorum gaudiis eadem Dei severitas et pietas relucet.

Potest adhuc agi magna collatio, quae videtur etiam omnium conclusio, si inferni scilicet aeterna supplicia, et regni coelestis beatitudo sempiterna conferantur. Quae utraque sine fine idcirco pariter permansura esse credo, ut, sicut praesentis vitae dona, collatione praesentium judiciorum pensantur, sic etiam futurae perennisque vitae gaudia, damnationis [Col. 0072D] aeternae judicio collata, quae et quanta sint, attendantur. Quibus verbis beatus Gregorius in libro Dialogorum quarto concordat, dicens: Iniqui omnes aeterno supplicio sua iniquitate puniuntur; sed tamen ad aliquid ardebunt, scilicet, ut justi omnes et in Deo videant gaudia, quae percipiunt, et in illis respiciant supplicia, quae evaserunt.

Neutrum enim, id est, nec malum nec bonum sine altero declaratur, et utrumque miro modo alteri famulatur. In illo namque malo bonum serviebat, qui, juxta evangelica verba, abiit in regionem longinquam, et ibi luxuriose vivens dissipavit substantiam suam. Cumque consummasset omnia, et egestate laboraret multimoda, in se reversas [Col. 0073A] dixit: Quanti mercenarii in domo patris mei abundant panibus, ego autem hic fame pereo? Surgam, et ibo ad patrem meum (Luc. XV). Qui nimirum, ne consumeretur malis, respectus est spe paternae pietatis. Econtra vero malum bono in beato Paulo apostolo, qui dicit: Ne magnitudo revelationum extollat me, datus est mihi stimulus carnis meae, angelus Satanae, ut me colaphizet (II Cor. XII). Qui nihilominus ne extolleretur in bonis, depressus est stimulo pravitatis. Utrumque ergo famulamen quoddam dico, et hoc, quo egens refectus est, ne desperaret; et illud, quo abundans depressus est, ne se extolleret.

Cumque haec et his similia in tuo contuleris animo, perpendens videlicet quam potens et districtus sit [Col. 0073B] Deus in exercendis judiciis, quae ideo mala videntur stolidis, quia aspera sentiuntur et amara, nihil enim est malum, sed abusive pro poena dicitur, eo utique genere loquendi quo flagella solent mala vocari; quamque benignus et promptus in exhibenda gratia, nulla praeteritorum criminum, quae confessione et poenitentia diluuntur, indignatione retractus, nulla personnarum acceptione impeditus, confiteberis procul dubio, juxta Psalmistam, quia Domini est salus (Psal. III); et juxta Apostolum, quia non volentis neque currentis, sed miserentis est Dei; cujusque vult, miseretur; et quem vult, indurat (Rom. IX).

Ubi notandum est quia hoc est Dei misereri, quemlibet castigatione, vel inspiratione aliqua a malis operibus convertere; hoc autem ejus judicare, [Col. 0073C] quemlibet in nequitiis suis derelinquere. Omnis enim homo, tam doctus quam indoctus, tandiu in infimis, quasi quidam aegrotus jacet, donec eum gratia superna exinde aliqua occasione elevet. Sed quae ratio, vel lingua de pietate et severitate divina explicare potest condigna? prorsus nulla. Unde et ea quae sunt dicta, habeo pro debitae rationis scintilla.

H. Cum audio talia, et expavesco, et gaudeo. Expavesco quidem, quia de immensa Dei potentia vilia et superflua unquam cogitavi; gaudeo autem, quia tanta pietatis divinae beneficia nos jugiter circumdare agnosco. Si enim omnia, quae tu protulisti de Dei gratia, rationi debitae comparata, sunt quasi scintilla, quid putas perfecta erit scientia?

O. Cujus rei notitiam ut apertissime et citissime [Col. 0073D] comprehendas, recordare quid Apostolus dicat: O altitudo divitiarum sapientiae et scientiae Dei! Quam incomprehensibilia et innumerabilia sunt judicia ejus, et investigabiles viae illius! (Rom. XI.)



CAPUT XI. Quomodo unius hominis culpa totum genus humanum perierit. Difficultas quaestionis.

Heinr. Nolo te in his amplius immorari, quia satis declaratum est nihil posse Deo dignum dici. Restant autem alia, quae ex occasione praecedentium ad quaestionem meum commovent animum. Nam cum recolo quam plura utilia de originalis culpae causa protulisti, et quam variis collationibus, nec non argumentis ad gratiae divinae agnitionem me instruxisti, [Col. 0074A] spe magna accendor et illud a te exquirere: qualiter uno homine peccante genus omne humanum damnationis sententiam meruerit, sicut saepissime sacra Scriptura prodit, ut est illud Apostoli: Sicut per unius delictum omnes homines in condemnationem, etc. (Rom. V). Non enim ambigo de justo Dei judicio in nobis facto, sed valde miror quomodo per unum peccantem omnes meruerimus damnationem. Unde precor ut, sicut superius obscura reserasti per argumenta plura, ita etiam quaestionis hujus mysterium, si non alias valeat denudari, argumento aliquo studeas reserare.

O. Quod quaeris, tam magnum, et obscurum arduumque est ut verear in eo quidquam vel meditando immorari. Scriptum est enim: Altiora te ne [Col. 0074B] scrutatus fueris; sed quae praecepit tibi Deus, illa cogita semper; et in pluribus operibus ejus ne fueris curiosus (Eccli. III).

H. Fateor ita esse ut dicis. Sed quia e contrario scriptum est: Omnia possibilia sunt credenti (Marc. IX); et rursum: Virtus Dei est in salutem omni credenti (Rom. I), egoque credo te posse per inspirationem divinam animari ad hujusmodi quaestionem solvendam: precor ut ea quae exquiro, quantum possis, intimare coneris.

O. Quacunque fide quaeras, magna sunt mihique difficilia absolvere quae rogas. Sed verbi illius memor, quod dicitur a Domino cuidam credenti: Magna est fides tua; fiat tibi; sicut vis (Matth. XV), accepta hinc fiducia aggredior exquisita, magis fidei [Col. 0074C] tuae quam scientiae meae viribus roboratus. Et hoc inprimis dico quia prius opus est tibi multis verborum instrumentis, ut per haec ad tantae quaestionis sublimitatem agnoscendam gradatim ascendens, tanto aptior demum, quanto magis instructus introducaris.



CAPUT XII. Deus severitate improbos et superbos compescit; lenitate humiles in spem erigit. Ostenditur id pluribus exemplis.

Judex igitur et rector providus quodcunque agit, doctrina erit. Nam ne aliquibus praesumptionis, vel superbiae occasionem lenitas ipsius pariat, severus et districtus interdum in judicio suo exstat, non [Col. 0074D] utique delectatus in districtione tali, sed saluti prospiciens communi, quae sine districtione aliqua nequit provideri. Rursum, ne aliqui severitatis ejus nimietatem plus justo formident seseque sub ejus potentia salvari posse desperent, misericordia inopinata refovet et consolatur, non tantum illorum specialem quantum consolationem attendens generalem.

Cum ergo haec multi mortales noverint et egerint, quid, putas, Arbiter omnipotens in unoquoque gerit? Denique non solum verbis, sed etiam operibus omnes instruit, nunc quidem deterrens, nunc autem demulcens; sic, verbi gratia, in Nabuchodonosor regis suique ducis Holofernis elati compressione, omnes elatos principes edocet comprimendos, [Col. 0075A] et nihilominus in David regis humilis exaltatione, omnes humiles nuntiat sublevandos; ut, in murmurantium ac impatientium filiorum Israel contritione, omnes impatientes indicat conterendos; et iterum in sancti Job et Joseph patientium corona, omnes patientes denuntiat coronandos; ut, in Sodomitarum et Gomorrhaeorum lascivientium subversione, omnes in eodem crimine perdurantes, licet in hoc saeculo minime, in futuro tamen ostendit puniendos.

Similiter in Heli sacerdotis negligentis casu, qui filios peccantes non quanta debuit invectione corripuit, omnes simul pastores negligentes arguit. Et econtra omnes zelo divino ferventes in laudato Phinees zelo, quem, ut in libro Numeri legitur, in caede [Col. 0075B] explevit fornicantium, collaudat. Eodem modo in Salomonis regis sapientissimi apostasia admonet ne quis prudentiae suae confidens innitatur, sed semper suspectus sit, ne in errorem aliquem cadere permittatur.

In Absalone nihilominus et duorum judicum contra Susannam falsum testimonium proferentium damnatione, omnes filios et judices terribiliter instruit. Filios quidem, ne quam malitiam, vel injuriam in parentes perpetrare praesumant; judices vero, ne quod falsitatis crimen excogitare in subditos impune sibi licere credant. Sed et in eadem Susanna divinum auxilium invocante citiusque obtinente, et generaliter omnibus invocantibus eum in veritate sese adfuturum promittit, et specialiter conjugibus cunctis [Col. 0075C] fidem castitatemque debitam conjugii servantibus magnam spem beatae remunerationis ingerit.

In utroque etiam Tobia, patre scilicet et filio, magna documenta saecularibus cunctis in conjugio positis exhibet. In patre quidem docens ut, sicut ipse filium suum summopere praeceptis divinis instruxit, ita omnes patres filios suos instruere studeant; in filio autem promittens quia, sicut ipse patris sui monita sancta implere satagens, angelico comitatu, non solum ad destinatam profectionem duci, sed etiam ad ipsius conjugii jura peragenda edoceri, postremo quoque cum plurimis divitiis nuptialibus ditatus, ad patrem meruit sospes reduci, ita omnes filii justis parentum suorum admonitionibus obedientes, et praesentis vitae subsidia, et [Col. 0075D] aeterna gaudia angelico ductu mereantur adipisci. In quo simul et illud intimatur ne quis legitimis nuptiis detrahat, quas sic angelico consilio peragi considerat. Neque enim propter superfluos et illicitos hominum appetitus institutio divina reprehendenda est.

In Moyse quoque plurima exhibet documenta, humilitatis scilicet et sapientiae, justi zeli et providentiae, pietatisque immensae. Humilis namque nimis exstitit, quando Jethro consilium dante super rebus quibusdam, ipse quamvis cum Deo jugiter loqueretur, mox consensit. Quoties vero sapientiae caeterarumque virtutum praenominatarum indicia in eo claruerint, quia breviter memorari nequeunt, praetereo, [Col. 0076A] maxime cum et in Pentateucho legentibus plana sint, pietatis solummodo ejus aliqua hic documenta ponens. Haec igitur quanta in illo fuerit, ibi dignosci poterit, cum sibi in monte constituto Dominus filiorum Israel delicta nuntiaret, dicens: Descende; peccavit populus tuus, etc. (Exod. XXXII), illic quippe se districtioni divinae primo objiciens, quasi quidam defensor respondit, dicens: Cur, Domine, irascitur furor tuus contra populum tuum quem eduxisti de Aegypto in fortitudine magna et in manu robusta? Ne, quaeso, dicant Aegyptii: Callide eduxit eos, etc. (Ibid.). Deinde paulo post eadem fecit. Tertio quoque, cum iidem filii Israel murmurassent contra ipsum et Aaron dicentes: Utinam mortui essemus in Aegypto, et non in hac vasta solitudine, etc. (Num. [Col. 0076B] XIV). Ubi videlicet apparuit gloria Domini videntibus cunctis filiis Israel, et dixit Dominus ad eumdem Moysen: Usquequo detrahet mihi populus iste? (Ibid.) Mira ac placabili oratione iram Domini mitigavit. Quae omnia, licet exterius et juxta litteram, Moysi deputentur clementiae, intima tamen fide ad pietatis divinae dispensationem referenda sunt, ut in his pastores discant quantum subditis misereri debeant.

Adhuc etiam res alias satis memoranda in Moyse videtur pensanda. Nam quamvis eum Dominus miraculis et signis prae mortalibus cunctis magnificaret, ipsique inter caetera familiaritatis verba dixisset: Invenisti gratiam coram me, et te ipsum novi ex nomine, et omne bonum ostendam tibi (Exod. XXXIII); multaque hujusmodi, tamen absque peccato non [Col. 0076C] est inventus coram eo, ut Scriptura testatur de illo et Aaron. Quia, inquit, non credidistis mihi, ut sanctificaretis me coram filiis Israel, non introducetis hos populos in terram quam dabo eis (Num. XX), ut impleretur quod scriptum est: Quia non justificabitur in conspectu ejus omnis vivens (Psal. CXLII); et iterum: Non est homo justus super terram, qui faciat bonum et non peccet (Eccle. VII); Deoque soli anamarteton, id est, impeccantia aptaretur, ut de eo legitur: Qui peccatum non fecit, nec inventus est dolus in ore ejus (I Petr. II). Nemo autem in his moveatur, cum scriptum sit: Quia coeli non sunt mundi in conspectu ejus (Job XV); sed attendat aliquam merito esse differentiam inter Deum et hominem.



CAPUT XIII. Eadem doctrina Novi Testamenti exemplis confirmatur. Quomodo daemonum tentationibus resistendum, etc.
[Col. 0076D]

Hujusmodi itaque exemplis de Veteri Testamento prolatis, jam vero de Novo proferamus aliqua, ubi imprimis eos qui etiam primitiae sanctorum vocantur, videlicet sanctos infantes ab Herode trucidatos, ponere volumus; in quibus nimirum hoc videtur Christus nos docere, ut credamus quoniam, sicut iidem infantes, nec scientia nec meritis ullis suffulti, sed sola Dei gratia digni effecti sunt pro ejus nomine pati, ita omnes, qui in ipso regenerandi sunt, vel credituri, licet aetatis parvitate aut morum simplicitate nil videantur mereri, tamen si parvuli, id [Col. 0077A] est humiles esse student, quod est pueritiae verae indicium, divina gratia efficiantur digni, vel in pace, vel martyrii palma coelesti regno associari. Quia ergo in his infantibus omnes in se credentes piissimus Arbiter ita, ut dictum est, consolari creditur, referamus aliquod in quo nihilominus omnes perfidos arguere videatur.

Sed quid apertius ad hoc reperire valeamus quam quod de Herode super Christo fraudulenter inquirente et Judaeis respondentibus legimus? illi namque, quia dolose Christum investigare studuerunt, non solum eum minime invenerunt, sed etiam ad tantam, perfidiae suae causa, nequitiam perducti sunt ut et ipse Herodes, pro Christo plectendo, infantium praedictorum innumerabilia agmina necaret, et Judaei in [Col. 0077B] Christi quandoque necem conspirarent. Quo sane actu omnes, qui Christum duplici corde sequuntur, increpari videntur.

Qualiter etiam tentationibus diabolicis resistere debeamus, Christus nos edocet, qui tentatori, quamvis sibi omnia nuda et aperta essent (Hebr. IV), tamen nullis, nisi sacrae Scripturae verbis, respondere voluit dicens: Scriptum est: Non in solo pane vivet homo, sed in omni verbo quod procedit de ore Dei (Matth. IV). Et iterum: Scriptum est: Non tentabis Dominum Deum tuum. Et rursum: Scriptum est: Dominum Deum tuum adorabis et illi soli servies (Ibid.). Quibus verbis omnes fideles instruuntur, ut in tentatione positi sacram semper paginam inspiciant, sacrae Scripturae verba semper attendant. [Col. 0077C] Demonstravit etiam nobis Dominus in sua tentatione quanta calliditate diabolus sacram Scripturam ad pravitatis suae intentionem flectere conetur. Cum enim illi supra pinnaculum templi statuto suggereret, dicens: Mitte te deorsum (Ibid.), mox Psalmistae dicta, quasi ad id quod suggerebat olim praenuntiata fuissent, subjunxit: Scriptum est, inquiens, quia angelis suis mandavit de te ut in manibus tollant te, ne unquam offendas ad lapidem pedem tuum (Ibid.). Hujusmodi igitur diabolica versutia nequaquam credenda est frustra prolata, sed exinde edocemur quanta cura nobis sit contra eamdem versutiam vigilandum. Agit enim in nobis quotidie, quae semel in Domino praesumpsit agere, tentans videlicet nos fraudulenta sacrae Scripturae illatione in errorem [Col. 0077D] aliquem inducere.



CAPUT XIV. Contra pravam divinae Scripturae interpretationem, et avaritiam rapacitatemque clericorum.

Nec mirum, si Satanas sacram Scripturam simulata qualibet justa ratione ad suam nequitiam vertere valeat, qui se in angelum lucis transfigurat. Sed quanto majori calliditate suam nequitiam contegere novit, tanto plus praecavenda est a cunctis fidelibus, maxime a saeculi judicibus et rectoribus. Illos denique si avaritia solummodo corruperit, tantis vel sacrae Scripturae testimoniis, vel saeculari facundia ad ea quae injuste obtinere gestiunt, obtinenda [Col. 0078A] instruit, ut nil nisi justum videatur quidquid ab eis iniqua intentione profertur, non attendentibus ideo se hac falsitate deludi, quia nequam illum oculum, de quo Dominus in Evangelio dicit: Si oculus tuus nequam fuerit, totum corpus tuum tenebrosum erit (Matth. VI), retinent.

Nequam profecto est oculus illa prava intentio, qua quilibet aliena appetens omni modo laborat tam scriptis quam vulgaribus judiciis, qualiter pauperes et simplices supplantans, antiqua sanctorum Patrum decreta dissipans desiderata obtineat, non attendens quod Dominus per prophetam comminatur, dicens: Vae qui condunt leges iniquas (Isai. X). Et iterum: Vae qui dicunt bonum malum, et malum bonum, ponentes tenebras in lucem et lucem [Col. 0078B] in tenebras (Isai. V). Lucem in tenebras ponit qui sacrae Scripturae verba perverse intelligens in erroris sui supplementum sumit, sicut haeretici multi fecisse leguntur.

Haec autem ideo aliquid solito prolixius edidi, quia, pro dolor! agnosco nunc pene omnes rectores, tam clericos quam laicos, nil magis studere quam aliena rapere. Verumtamen clericos ab hujusmodi morbo nulla cura plus quam Scripturae sacrae lectio sanaret, si eam studio tantum agnoscendae veritatis suaeque emendationis causa summa humilitate frequentarent, Deum jugiter pro intellectu puro exorantes. Nam qui alia intentione legere solent nullam aedificationem exinde percipere merentur, sed fit in eis quod scriptum est: Oculos habent, et [Col. 0078C] non videbunt; aures habent, et non audient (Psal. CXIII).

Eadem vero caecitas, quae clericis ex libralis [sic uterque cod.; forte leg. liberalis] scientiae evenit abusione, laicis nascitur ex saecularis sapientiae praesumptione. Cum enim tantam peritiam dicendi quaelibet et defendendi habeant, ut in eis ipsum Tullium disputantem putares, tantaeque sapientiae talentum ex Deo acciperent causa defendendi simplices et pauperes, illi econtra, o nefas! avaritiae facibus inflammati, et ob hoc prorsus obcaecati, quorumque bona possunt devorant, ventrem pro Deo, temporalia lucra pro aeterna felicitate amantes.



CAPUT XV. Divinae pietatis est virtutum et vitiorum exemplis recta docere.
[Col. 0078D]

Item ne de promissionibus suis unquam desperemus, exemplis quibusdam docuit nos Dominus. Promisit denique discipulis suis simulque cunctis in se credentibus, dicens: Ubi sunt duo, vel tres congregati in nomine meo, ibi sum in medio eorum (Matth. XVIII). Quod quia semper impleat spiritaliter aliquando voluit demonstrare corporaliter Nam cum discipulis suis ad castellum quoddam euntibus et de se colloquentibus, ipse Christus, repente apparens, ibat cum illis; sicque eorum conviator effectus, licet ab eis dubitantibus inprimis [Col. 0079A] non esset agnitus, omnibus, quae de ipso erant, Scripturis instruxit.

Docuit etiam praelatos quodam exemplo non debere praecipites esse in judicio. Nam cum quamdam mulierem in adulterio deprehensam Judaei ante illum deducerent, et pro hujusmodi crimine judicium ipsius exquirerent, non statim pro exquisito respondit judicio, sed inclinans se aliquandiu in terra, scribebat digito (Joan. VIII), admonens videlicet omnes fideles hoc facto ut, cum quaelibet vitia proximorum conspiciunt, vel audiunt, non ante haec reprehendendo judicent [uterque cod. judicare] quam ad conscientiam suam humiliter reversi discretionis digito eam diligenter sculpant et in ea quid Conditori placeat, quidve displiceat [Col. 0079B] sedula examinatione discutiant. Per inclinationem denique Jesu humilitas, per digitum discretionis subtilitas, per terram vero cor humanum, quod vel bonarum, vel malarum actionum solet reddere fructus, exprimitur.

Similiter quoque vere poenitentibus et instanter orantibus Christus exempla dedit; poenitentes quidem in beata Maria Magdalena, instanter autem orantes in muliere Chananaea instruens. Haec igitur utraque exempla cunctis noviter conversis maxime attendenda sunt, quia nequitia diabolica, quamvis in omnes fideles impugnando desaeviat, amplius tamen eos, quos per veram peccatorum suorum poenitentiam et orationis instantiam ad Dominum confugere perspicit, impugnat. Unde et [Col. 0079C] plures conversi tantae impugnationis molestia gravati, desperantesque hanc in Domino posse superari, ad vitiorum consuetudinem, quasi canis reversus ad vomitum suum (II Petr. II), redierunt.

In Simone etiam Mago, qui pro eo quod spiritalia dona cum pecunia comparare nisus est (Act. VIII), nam legitur id non perfecisse sed tantummodo niti, non solum veniam nullam pro hujusmodi culpa obtinuit, sed etiam malitia maxima obcaecatus aeternaque maledictione percussus interiit. In hoc, inquam, Simone Deus omnes ecclesiastici ordinis viros instruit ne, spiritalis regiminis monarchiam pretio terreno comparare praesumentes, similia patiantur. Semel enim, ut scriptum est, loquitur Deus et secundo non repetit idipsum [Col. 0079D] (Job XXXIII). Ideoque, quae semel per beatum Petrum apostolum in Simone damnavit, in cunctis simul perpetuo damnat, dicens ad omnem hominem Simonis ejusdem sectatorem: Pecunia tua tecum sit in perditione (Act. VIII).

Haec igitur omnia aliaque his similia, quae reperiri possunt tam in Veteris quam in Novi Testamenti historia, omnium fidelium sunt documenta; et in his valet admodum considerari quanta Dei sit benignitas circa homines, quibus, quid vel sibi placeat, vel displiceat, in quorumdam factis dignatur jugiter intimare.



CAPUT XVI. Ostenditur exemplo Christi per faciliora et planiora ad difficiliorum et obscuriorum cognitionem progrediendum esse.
[Col. 0080A]

Heinr. Quamvis sint sancta et necessaria vitae, quae jam protulisti, documenta, ardore tamen solutionis, quam exquiro, videntur taediosa. Unde et hoc mihi quaeso reserari cur in his velis tam diu immorari, quasi illa, quae petii, quaestionis pro positae dicta prorsus omittens?

O. Ipsius Domini nostri Jesu Christi verbis respondeo: Quod facio, tu nescis modo, scies autem postea (Joan. XIII).

H. Sanctissima quidem verba audio; sed quo tendant, ignoro.

[Col. 0080B] O. Dicam. Ubicunque igitur obscura, vel ignota, vel difficilia simplicioribus et idiotis sunt tradenda, prius aliqua plana et cognita constant edocenda, ut, in his assuefacti, ad incognita et obscura facilius capessenda quandoque instituantur. Hunc namque morem Dominus tam in operibus quam verbis suis observans et ea, quae nuperrime protuli, et alia infinita edidit dicta.

Et ut ita esse perspicacius intueri valeas, verbi propositi sententiam in medium proferamus. Petro itaque interrogante et dicente Christo: Tu mihi lavas pedes? respondit ipse et dixit: Quod ego facio, tu nescis modo, scies autem postea (Joan. XIII). Cumque nil plus de hujus solutione verbi adderet, sed lavans discipulorum pedes opere verba [Col. 0080C] incognita exposuisset, tunc demum quid verba, quid opera talia significarent intimavit, dicens: Scitis quid fecerim vobis? Vos vocatis me, Magister et Domine, et bene dicitis, sum etenim. Si ergo ego lavi vestros pedes Dominus et Magister, et vos debetis alter alterius lavare pedes. Exemplum enim dedi vobis, ut quemadmodum ego feci vobis, ita et vos faciatis (Ibid.). Quibus nimirum verbis aperte demonstratur quia si ignota praecepta absque exemplis factorum, vel verborum proferret, fragilitas humana nequaquam caperet.

Sicut igitur hic documenta sua praemissis factorum argumentis Dominus noster Jesus Christus expressit, ita etiam alibi saepissime verbis argumentosis ostendit. Sicut, cum Judaeorum novissima prioribus pejora [Col. 0080D] demonstraturus esset, prius de immundo spiritu ab homine exeunte et iterum cum aliis spiritibus nequioribus revertente, quoddam similitudinis argumentum sumpsit; sicque postea intulit, dicens: Sic erit et generationi huic pessimae (Matth. XII). Item, quando intimare voluit quomodo unusquisque fratri suo ea quae contra eum commisisset dimittere deberet, argumentum similitudinis quoddam de rege, qui voluit rationem ponere cum servis suis, praemisit; sicque demum subjunxit, dicens: Sic et Pater meus coelestis faciet vobis, si non remiseritis unusquisque fratri suo de cordibus vestris (Matth. XVIII). Item, quando explanare voluit quale gaudium in coelo sit super unoquoque peccatore poenitentiam [Col. 0081A] agente, similitudinem quamdam de ove perdita et inventa praemisit; sicque postea intulit dicens: Ita gaudium erit in coelo super uno peccatore poenitentiam agente (Luc. XV).

Cum ergo Dominum nostrum, qui in omnibus, prout possibilitas permittit, imitandus est, audias obscuris planiora toties praemisisse, ne mireris, cum me audieris quaestionis obscurissimae solutionem differentem, facilioribus te prius instruere documentis. Ad haec etiam denuntio quia, nisi illa verba judiciaque Domini, quae utcunque sentiri et promi possunt, diligenter auscultas, attendens videlicet quam justa et vera, quamque necessaria existant, facillime in his quae obscuritatis conteguntur nebula, infidelitate, vel dubitatione delinques aliqua. [Col. 0081B] Neque enim sicut corporalia, quae solo intuitu dignoscuntur, ut sol, ignis, terra, aqua aliaque his similia, ita spiritualia atque divina comprehenduntur. Sed et hoc jugiter attendendum intimaque fide retinendum quia gratia divina omnia excedat merita humanarum virtutum.



CAPUT XVII. Proponitur quaestio de quatuor speciebus divinorum judiciorum.

Heinr. Mira sunt quae audio, quia, velut incantationibus quibusdam, ita me attonitum efficiunt ut, cum prius animo impatienti quaestionis cujusdam solutionem a te exigerem, nunc cogar eam relinquere et alia quaedam obscura proposita ardore simili investigare. Atque utinam ex hujusmodi investigatione [Col. 0081C] ad superiora priusque exquisita induci merear!

Othl. Fiet profecto quod optas, si tamen in istis quae prius dicenda sunt studiosus diligensque auditor existas.

H. Grates omni modo tibi propter tanta rependo. Nunc igitur, cum tantam curam habeas nostri, solve quae nuperrime proposuisti: quae sint videlicet judicia Dei justa, quae necessaria, quae etiam ita sint occulta, ut nullo modo agnosci valeant.

O. Faciam ergo quantum ipse annuit qui omnia bona tribuit.

Cum itaque audieris, vel legeris quia judicia Dei justa, et vera necessariaque sint, attende imprimis quid justum verumque ac necessarium usibus humanis [Col. 0081D] sentiatur. Neque enim Deus hominem, quem ad imaginem suam plasmavit, ita insensibilem reliquit ut haec aliquantulum investigare et intelligere non possit. Cumque singula discusseris et inveneris, Deo ita redde ut potissimum inventio docet esse. Nam supra nosse nihil exigit arbiter a te. Sed ut de is latius aliquid disseramus, omne justum etiam verum est omneque verum justum. Justum quoque et omne verum necessarium constat. In hoc tamen distant, quia omne justum et verum solummodo ad Deum, necessarium autem ad creaturam referendum est. Nullo enim indiget Deus; Deo autem omnis creatura indiget.

His ergo prolatis aspiciamus qualiter judicia Dei, [Col. 0082A] quae generaliter omnia justa et necessaria sunt, specialiter tamen quaedam justa, quaedam vero necessaria, quaedam justa simul et necessaria, quaedam etiam occulta dicantur. Eaque omnia in quatuor species distinguentes, de singulis, quantum Deus largiri dignatur, dicamus, ponentes in prima specie justa, in secunda necessaria, in tertia justa simul et necessaria, quae etiam omnia existunt manifesta, in quarta autem specie, occulta. Caetera ea, quae manifesta dicimus judicia, judiciis quibusdam valent agnosci; justa quidem ex praecedentibus, necessaria autem ex subsequentibus. Illa vero dicimus occulta, quae nec ex praecedentibus nec ex subsequentibus causis probare valent quae sint et quomodo sint, sed tantummodo credenda sunt justa, ideo videlicet [Col. 0082B] quia, cum Deo futura quasi praeterita sint nota, juste de utrisque potest judicari.

Inter haec quoque summopere intuendum est quod more humano justum, vel necessarium dicatur. Neque enim Deo aliud genus loquelae novimus praebere, nisi quod scientia humana solet habere, quia et ille, quoties nobis aliquid innuit, eloquii nostri more promit.

H. Licet sint obscura quae dicis, dulcia tamen moraliaque videntur convenientia sermonis. Unde quod coepisti, prosequere, quoad usque valeam intelligere.

O. Jam diximus quod omne justum, etiam verum, omneque verum justum sit, et quod omne verum et justum necessarium sit, et, quot speciebus omnia [Col. 0082C] judicia Dei differant, quoque modo singula probentur. Et quia non nisi humana loquela de Deo loqui novimus, nunc videamus quid apud homines justum, vel necessarium dicatur, ut per justitiam humanam judicia divina agnoscere valeamus sicque singulas judiciorum divinorum species propositas exemplis additis approbemus.



CAPUT XVIII. Quae inter homines sint justa et necessaria, occulta, vel manifesta, etc. Quae in Deo.

Justitia namque humana est ut unusquisque judex, vel rector ea quae iniqua sunt sub jure suo, aliquo, quatenus emendentur, manifesto praemoneat judicio, ut, si forte transgressio quaelibet postea facta fuerit, nullus se de ignorantia valeat excusare in subsequenti [Col. 0082D] judicio, eoque licentius et justius puniendi habeat potestatem, quo punienda et devitanda praemonebat. Justitia quoque humana est ut dominis servi, parentibus filii obedientes sint et subditi, caeteraque multa, quae memorari nequeunt. Quae tamen omnia ideo probantur justa, quia tam humanitus quam divinitus instituta sunt atque praecepta.

Necessaria autem dicuntur Dominicae incarnationis, passionis, resurrectionis et omnium, quae in hoc mundo, vel verbis, vel operibus Dominus exhibuit, dispensatio; sed et aeris temperies, solis splendor, ignis calor, victualium rerum substantia, rectorum potentia, pauperum cura, servitutis impensio, nuptiarum copula, totius disciplinae studia, et quaecunque [Col. 0083A] infirmitas, vel fragilitas humana exigit; sed et persecutiones, tentationes ipsaque scandala necessaria sunt, Domino dicente: Necesse est ut veniant scandala (Matth. XVIII). Inter quae omnia maxime constant necessaria contemplatio divina, quae ita proponitur cunctis ut de ea, quasi ipsa sola sit necessaria, dicatur a Domino: Porro unum est necessarium (Luc. X)

Quae nimirum cuncta, quia non Deo, sed hominibus sint necessaria, luce clarius est. Verumtamen, quia omnia a Deo pro nobis ordinata justa sunt, justa sunt ergo omnia praedicta necessaria. Ex eo quidem justa, quia a Deo ordinata; ex hoc vero necessaria, quia sine his subsistere nequit conditio humana.

[Col. 0083B] Quaecunque etiam solatia, vel praesidia mundo per judicia divina exhibentur, ideo dicenda sunt necessaria, quia non ita per humana contingunt merita ut possint nostra a parte dici justa [Cod. Cruc. ut possint non apte dici justa], id est, juste et ex debito nobis concessa; sed sola Dei providentia atque clementia necessitati humanae praevidentur profutura. Omne enim justum ex Deo super homines factum, ex aliquo merito, vel debito eorum praecedenti accidit. Necessarium vero dicendum est quod nullis praecedentibus meritis, sed sola Dei gratia obtinetur.

Justum quoque omne, pro eo quod Deus et justus et bonus est, bonum; necessarium vero, quia tam ex malo quam bono accedit, non solum bonum, sed etiam malum dici potest. Nam mendacium, quod [Col. 0083C] absque dubio malum est, invenitur saepissime necessarium. Omnis quoque culpa per se constat mala; sed ad bonum in homine faciendum tunc erit necessaria, cum quis elatus, vel propriae fragilitatis ignarus in eam corruens, et inde quid sit discens ad meliora conversus fuerit. Sicut de sancto Petro multisque aliis legitur, qui ideo dispositione divina permissi sunt graviter delinquere, ut et ipsi per fragilitatis suae experimenta discerent quid essent et aliis peccantibus compati scirent. Hoc igitur modo malum constat esse necessarium.

Verumtamen omne malum nobis necessarium, ex eo quidem quod est malum, inde humanae praevaricationis insinuat meritum; ex quo autem sit necessarium, inde divinae pietatis constat argumentum. [Col. 0083D] Unde et omnia gratiae divinae dona, quae tanta sunt ut ea nullus valeat promereri, quamvis in dispositione divina dicantur justa, ubi justum est omne pium, piumque omne justum, necessaria potius quam justa a nobis sunt dicenda.

Sed ut hoc apertius clarescat, assumenda sunt ex judiciis humanis exempla. Quotiescunque igitur judex quilibet reum quemlibet districte pro nequitia sua puniri fecerit, tam a punito reo quam a puniente judice justum judicium factum esse dici valet. Cum vero cuiquam reatum dimittens misereri judicaverit, ipse quidem judex aliique dicere valent quia juste idem, pro pietatis suae justitia, misertus fuisset et pepercisset reo. Cui autem facta est misericordia [Col. 0084A] non convenit dicere juste se eamdem misericordiam percepisse, sed necessario, vel gratuito judicis dono. Ne forte, si misericordiam adeptam justitiae meritoque suo deputaverit, judicis pietati derogare videatur

Idem de Dei gratia sentiendum est. Quia enim scriptum est: Omnes peccaverunt, et egent gloria Dei, justificati gratis per gratiam ipsius (Rom. III). Ideo nullus debet dicere, vel credere eamdem gratiam Dei se promeruisse. Alioquin non esset gratia, si ulli fuisset debita.

Quia igitur satis est dictum quid justum sit, vel necessarium ex justitia humana, nunc consideremus quae sit divina. Nam de necessitatibus humanis nulla erit similitudo ad divina. Justitia autem humana [Col. 0084B] superius est aliquatenus memorata, sed hoc iterum commemorare volui [cod. S. Cruc., hic it. com. volo]. Denique supradictum est justitiam humanam hujusmodi esse ut omnis judex et rector ea crimina, quae lege aliqua praemonuit ne fierent, perpetrata licenter punire possit. Quae scilicet justitia si subtiliter pensatur, in omnium sapientium conscientia reperitur. Quamobrem cum nullius sapientis conscientia de hac dubitet justitia, necesse est eamdem nos scire divino reddendam esse judicio, ut, sicut homo praepotens iniquitatem contra praecepta sua perpetratam quolibet judicio solet punire, ita et Omnipotens omnem nequitiam contra legem suam, quae, vel ex naturali ingenio, vel qualicunque indicio indita est homini, effectam justo judicio, prout [Col. 0084C] vult, valeat emendare.

H. Hinc sapiens quisquam dubitare minus valet unquam.



CAPUT XIX. Exempla primae speciei divinorum judiciorum, quae dicuntur justa.

Othl. Cum ergo juxta rationem praedictam justitia Dei aliquatenus queat inspici, libet modo, prout possum, ea quae te instigante pollicitus sum de judiciis divinis declarare, quae videlicet specialiter justa, quae specialiter necessaria, quae justa simul et necessaria, quae occulta etiam dicantur quibusque indiciis haec singula agnoscantur. Sed quoniam eadem judicia in quatuor species distincta promisimus exemplis probare singula, in primis primae quoque [Col. 0084D] speciei dicamus exempla. Scriptum igitur nosti quia Sodomorum et Gomorrhaeorum urbes subversae sunt judicio divino?

H. Scriptum profecto novi quia subversae sunt judicio Dei.

O. Potes autem scire quomodo idem judicium fuerit justum?

H. Minime, nisi in hoc quod judicium Dei semper justum esse credo. Aliter namque quomodo, vel in hac subversione, vel ubi justum sit, ignoro, unde precor ut tu, qui haec proponebas, denudare studeas.

O. Nonne subversionem urbium praedictarum reperire potes aliqua divinae pietatis admonitione praeventam esse?

[Col. 0085A] H. Nequaquam, ut reor. Nam nullus divinae legis monitor, vel praedicator, illuc praemissus fuisse legitur, sed pridie quam subverterentur, duo angeli venisse dicuntur, ita referente Scriptura: Venerunt, inquit, duo angeli Sodomam vespere sedente Loth in foribus civitatis (Gen. XIX).

O. Lege caetera, quae sequuntur, et invenies forsitan judicia Dei, quae ibidem completa sunt, praemonitione aliqua denuntiata, ideoque vera et justa. Neque enim a memoria tua debet evelli quid supra dictum sit esse justum causaque justi. Quamobrem diligentius Scripturae memoratae sequentia intuere, et reperies cognitione aliqua quam justa fuerint judicia Dei in urbibus supradictis facta.

H. Quae me jubes reperire nequeo: ideoque tu [Col. 0085B] profer, quaeso.

O. Nonne, post ea quae praemisisti Scripturae verba, scriptum est: Egressus itaque Loth locutus est ad generos suos, qui accepturi erant filias ejus, et dixit: Surgite, egredimini de loco isto, quia delebit Dominus civitatem hanc. Et visus est eis, quasi ludens loqui? (Ibid.)

H. Scriptum profecto ita esse recolo; sed quomodo per haec verba judicia divina probari valent justa?

O. Possunt plane. H. Quomodo? O. Ex hoc utique quia cum Lot quosdam egredi de loco illo praemonuisset et delendam civitatem esse ipsam praedixisset, omnes, qui haec dicta Lot audierunt, admoniti sunt ut judicia Dei intimata evaderent. Sed quoniam [Col. 0085C] praedictam imminentemque subversionem noluerunt credere, patet profecto eos flagitia sua nec poenitere velle. Qua de re colligitur et probatur justum verumque esse Dei judicium, quod non ante, sed post monita neglecta delevit loca praedicta.

H. Jam plenius agnosco quid sentiendum sit de justo judicio. Verumtamen huic videtur quiddam obsistere in eadem subversione. Nam omnes ibi nequaquam sunt praemoniti; omnes vero, exceptis his qui cum Lot exibant, leguntur fuisse damnati.

O. Judicium divinum non, ut humanum plerumque, errat. Quamvis enim Deus, priusquam quemlibet moneat, si ejus monitis obtemperaturus sit praesciat, quosdam tamen perituros ideo ad poenitentiam [Col. 0085D] praemonet, velut ignarus, ut in ipsa admonitione cassata hominibus ostendat quia in caeteris judiciis, quae non ostendit, minime errat. Probavit namque in his, qui moniti non sunt conversi, quia etsi omnes admonerentur eadem essent facturi. Quod nimirum ita esse aliter etiam probatur. Nam priusquam duo angeli Sodomam venissent, cum Abraham colloqui ipsique Sodomorum et Gomorrhaeorum peccata denuntiare dicuntur. Pro quibus cum Dominum unice suppliciterque diu exoraret, post plura orationis verba intulit, dicens: Quid si inventi fuerint inter illos decem justi? Cui respondens Dominus, ait: Non delebo propter decem (Gen. XVIII). Ecce Dei verbis quid venturum foret [Col. 0086A] audis. Nam quos praescivit incorrigibiles, in paucis probavit omnes.

H. Quidquid mihi dubietatis super hac sententia inhaesit, aperta ratio dissolvit. Videntur enim mihi modo omnia, quae de justo Dei judicio in praedictarum urbium subversione facto dixisti, tam lucida ut mirer quod non egomet per me ex circumstantia Scripturae eadem sentirem. Jure igitur legitur, jure cantatur: Justus es, Domine, et rectum judicium tuum (Psal. CXVIII). Et illud: Justae et verae viae tuae Rex saeculorum (Dan. III).

O. Sentisne et hoc, an ex praecedentibus, vel subsequentibus causis dicatur justum praedictum Dei judicium?

H. Sentio jam plane quia, juxta sententiam tuam, [Col. 0086B] unumquodque judicium manifestum ex praecedentibus probari valet justum.



CAPUT XX. Deus in quibusdam manifestis judiciis ostendit quam in occultis juste judicet.

Othl. Visne aliud exemplum propalari, ex quo judicia Dei similiter valeant probari?

H. Volo omnimodisque deposco, quia quanto apertius praeterita declarasti, tanto avidiorem me ad futura praeparasti. Condelector namque in his quaestionibus ac solutionibus, ut illam, quam summopere expetii, libeas, quoad usque velis, patienter praestolari. Prosequere ergo inchoata, quia plura proposuisti explananda.

O. Potesne attendere illud Dei judicium, quod in [Col. 0086C] mari Rubro circa Pharaonem omnemque ejus exercitum legitur factum, quomodo sit justum?

H. Ut arbitror, possum; alioquin indagatio praeterita incassum videretur facta.

O. Unde, rogo, maxime patet justum?

H. Ex multimodis prodigiis, et signis plagisque praecedentibus. Sed et si quid justissimum plus valet quam justum, justissimum illud dico judicium, quod tanta praecesserunt monita signorum.

O. Optime dixisti. Nam quo plus fuerat justum, tanto districtius perculit Aegyptum. In hujusmodi etiam judicium quandoque casuros scito, quicunque infirmitate, vel qualibet correptione a Deo praemoniti, a vitiis suis nolunt converti.

H. Justissimum prorsus judicium videtur, quod in [Col. 0086D] eos, qui pietatis monita spernunt, exercetur.

Duobus igitur exemplis prolatis addamus et tertium, ut evidenter agnoscas quomodo judicia divina comprobentur justa. Ad quod congregatio Core, Dathan et Abiron, sed et omnes filii Israel, qui egressi de Aegypto perierunt in deserto, deputentur. Qui simul omnes justo judicio Dei probantur damnati, quia leguntur omni modo correpti et praemoniti

Inter haec etiam magnopere pensandum est quia et hoc justum Dei judicium intelligi valet, cum quilibet, vel naturali ingenio, vel scientia quacunque divinae legis praemoniti, sed non conversi, damnantur, sicut illi qui in prima mundi aetate diluvio [Col. 0087A] perierunt. Hi enim omnes, quoniam necdum prolata est lex ulla, naturali tantummodo ex scientia damnati sunt. Unde et Apostolus: Revelatur, inquit, ira Dei super omnem impietatem hominum, quia, quod notum est Dei, manifestum est in illis. Deus enim illis manifestavit. Invisibilia enim ipsius a creatura mundi per ea quae facta sunt intellecta conspiciuntur (Rom. I). Quod scilicet ita esse alibi idem Apostolus apertius declarat, dicens de quibusdam naturaliter sapientibus: Cum enim, inquit, gentes, quae legem non habent, naturaliter quae legis sunt faciunt, ostendunt opus legis scriptum in cordibus suis (Rom. II).

Hujusmodi etiam ratione illud ultimum tremendumque Dei judicium probatur justum, quia variis [Col. 0087B] correptionibus et monitis constat praedictum. Unde et Psalmista dicit: Deus manifeste veniet (Psal. XLIX). Quidquid autem manifestum fit indiciis profecto variis probatur praenuntiatum.

Nonne ergo per haec omnia perpendis quia differentia congrua appellantur illa judicia justa, quae praecedit admonitio, vel correptio aliqua?

H. Ex quo super his disserere coepisti, jugiter eamdem differentiam, licet hucusque inauditam, tantam reputavi ut eam sacrae Scripturae necessariam esse dicam. Quid enim per hoc pensari potest quod in Scriptura sacra toties dicatur, judicia Dei justa, nisi ut subaudiatur aliqua differentiae causa? Sensus non est omnino reprobandus.



CAPUT XXI. De secunda specie divinorum judiciorum, quae dicuntur necessaria.
[Col. 0087C]

Othl. Talis sensus non est omnino reprobandus. Proinde quia exemplis sufficientibus jam constat declaratum quomodo agnoscantur judicia justa, studeamus etiam declarare quae sint necessaria, sub specie secunda, distincta. Sed primum rogandus es si quidquam absque nutu et providentia Dei credas geri?

H. Nihil omnino; quia, sicut a sancto edocemur Augustino, nihil fit visibiliter ac sensibiliter quod non de invisibili atque intelligibili [sic uterque cod.] summi imperatoris aula aut jubeatur, aut permittatur

O. Cum ergo haec scias, attende ea quae de Joseph [Col. 0087D] patriarcha leguntur, qualiter scilicet suorum malitia fratrum ita contra eum invaluerit ut, vix a morte ereptus, venundaretur, sicque in Aegyptum duceretur. Cumque haec et alia, quae de eo Scriptura narrat, animo revolveris, afflictiones videlicet varias et quomodo post interpretationem somniorum ob praedictae famis metum obtinuerit totius Aegypti principatum, et deinde fratres, ob imminentis famis refugium ad se venientes, frumento consolatus fuerit, qualiterque ad extremum patrem progeniemque simul omnem ad se venientem a famis interitu liberaverit, quid aliud quam necessaria hujusmodi judicia Dei confiteberis?

H. Ita profecto necessaria haec omnia mihi [Col. 0088A] videntur ut, nisi hoc modo pietas divina per Joseph provideret, non solum pater fratresque ejus, sed etiam Aegyptus tota periret.

O. Haec omnia igitur, quaeso, ex praecedentibus an subsequentibus indiciis pensari valent?

H. Nullum sane meritum Joseph ex Scriptura reperio tale quod providentiam tantam potuisset obtinere. De fratrum vero meritis hoc evenisse incongruum est vel autumare, cum Scriptura narret his valde contraria. Refert enim quia post mortem patris venerint ad Joseph fratres ejus, et proni in terram dixerint: Servi tui sumus. Quibus ille respondit: Nolite timere. Num Dei possumus resistere voluntati? Vos de me cogitatis malum, et Deus vertit illud in bonum: ut salvos faceret populos multos [Col. 0088B] (Gen. L).

O. Cum ergo tam necessaria divinae pietatis judicia ex nullis praecedentibus meritis, vel indiciis probare queamus, quid, nisi ex subsequente vel apparente Dei gratia, probanda censemus?

H. Merito, ut dicis, pietatis divinae providentiae solummodo est deputandum quod nulla provisio praecessit hominum. Sed et hoc video notandum quia Deus omnipotens tam ex malis quam ex bonis operatur sua beneficia.

O. Gaudeo quia nequaquam in superioribus frustra laboravi. Audio enim citius te modo sentire quibus indiciis judicia probentur divina. Unde propositis alia addamus exempla.

H. Deo gratias, quia haec omnia ita valent demonstrari [Col. 0088C] exemplisque comprobari.

O. In Daniele igitur huic simile invenimus. Nam cum eum Nabuchodonosor rex una cum sociis suis cunctisque sapientibus Babylonis propter indiscussam somnii interpretationem perdere decrevisset, tunc ipse sociique ejus, Ananias videlicet, Misael atque Azarias gratiam divinam invocabant, ut sacramento somnii revelato non perirent. Orantibus ergo simul, Danieli, qui inter ipsos Deo maxime placebat, revelatum est somnii mysterium. Quo patefacto, non solum ipse cum sociis, sed et omnes, qui pro eadem re interfici jubebantur, mortis decreta evaserunt. Per eumdem quoque Danielem multa his similia operatus est Deus judicia, constituens eum quasi murum suis et terrorem alienis.

[Col. 0088D] Quae nimirum omnia, quia nulla providentia humana, sed sola Dei clementia, necessitatibus humanis consulens inaestimabiliter providit, merito non ex praecedentibus, sed subsequentibus causis probari dicuntur. Sicut enim nemo, nisi solus Deus, hujusmodi necessitates praevidit, ita hanc mortalium nullus providere potuit. Unde necesse est ut hujusmodi judicia ex solo necessitatis adjutorio, quod a solo Deo procuratur, subsequente clarescant.

H. Apertissime igitur haec superiori sententiae conveniunt, quibus probatur quanta Deus provideat sapientia, non solum suorum, sed etiam alienorum, id est, infidelium salutem. Quia ergo saepius in Scriptura sacra reperitur, quantum gratia divina [Col. 0089A] per fideles suos infidelibus misereatur, nunquid potest usquam reperiri, si per infideles fidelibus aliqua beneficia dignetur largiri?



CAPUT XXII. Labor infidelium fidelibus proficit et prodest.

Othl. Maxima utique dona Dei inveniuntur ab infidelium pravorumque labore fidelibus concessa, si diligenter fuerint exquisita. Omnis namque septem liberalium artium scientia, qua nihil in rebus humanis praestantius est, per infideles dicitur primitus prolata. Hoc autem ideo divinae pietatis dispensatione factum esse credo ut pro scientiae tantae investigatione non opus esset fidelibus, in divino cultu laborantibus, nimis laborare, sed tantummodo de investigata, quantum necesse esset, [Col. 0089B] percipere, aut, quia superflua multa sunt in ea, haberent quid pro Dei amore tam respuerent quam eligerent.

Non solum enim philosophia spiritualis, sed etiam carnalis vario modo necessaria consistit. Primo quidem, ut ex ejusdem carnalis consideratione et oppositione, spiritualis clarior potiorque esse probetur. Secundo, ut prudentes quique habeant quod Dei pro amore contemnant. Tertio, ut stulti quique habeant quo quid sint ostendant. Deo enim placuit hoc omnimodo providere ut tam stulti quam sapientes haberent in quo, suam qualitatem ostendentes, et aliis et sibi noti fierent.

Sed his omissis ad proposita revertamur dicta, duobus praedictis tertium adjungentes exemplum, in [Col. 0089C] quo Esther reginam venerabilem assumere volo. Sicut enim Joseph in Aegyptum et Daniel in Babyloniam ductus, uterque a Domino praedestinatus est salvator multorum, ita et haec, assumpta in matrimonium regis Assueri, salutem obtinuit Judaici populi contra Aman, crudelissimum hostem Judaeorum.

H. Quanta concordia haec superioribus respondeant, et per Dei gratiam, Scripturae verbis agnosco et tua attestatione approbo. Jam enim magis ac magis attendo quia illa judicia censes dici specialiter necessaria, quae non solum, nullis praecedentibus meritis humanis, sed etiam e contrario ex malis orta, in bonum convertuntur Dei gratia. Illa vero specialiter justa, quae admonitione aliqua puniendos [Col. 0089D] praecedentia, sed non aedificantia, ultionem inferunt dignam.

O. Ita profecto, ut asseris, censeo. Nam ut dissimiliter debeant appellari, differentiae ipsius ratio edocet.



CAPUT XXIII. Quae quam sint illa Dei judicia, quae justa simul et necessaria dicuntur?

Sed quia differentiam, quae inter justa et necessaria Dei judicia videtur esse, exemplis sufficientibus monstravimus videamus etiam quae illa sint quae justa simul et necessaria dicuntur. Quae videlicet sub tertia specie distinximus, eaque nihilominus exemplis subjunctis approbemus.

[Col. 0090A] Et primum quidem de primo parente ponamus exemplum. Ipsi namque a Deo praeceptum fuerat ut se a ligni vetiti esu abstineret. Ille vero cum huic praecepto non obediret, inter alia damnationis genera, quae pro tanti praecepti transgressione meruit, peccatum originale generando cunctis suis posteris attulit. Tale ergo supplicium sortitus est primus homo per justum Dei judicium.

Ecce audisti justum Dei judicium. Quod ideo probatur justum, quia non ante, sed post praeceptum Domini neglectum, constat illatum. Nunc autem diligenter attendas quomodo idem judicium factum sit necessarium.

Ejusdem namque primi parentis posteri, id est omne genus humanum, quod ad vitam aeternam est [Col. 0090B] praedestinatum, agnoscens se in iniquitatibus conceptum et procreatum omnimodaque fragilitate circumdatum, fugit ad conditorem, postulans ab eo sententiae hujus absolutionem. At ille, omnia juxta congruam temporum seriem hominumque qualitatem disponens, primo quidem per legalia praecepta, deinde per varia prophetarum documenta salutis humanae jura instituit. Cumque per haec multis praestaret dona salutis, novissime Filium suum sibi coaeternum, in carnis peccatricis similitudine ex Virgine procreatum, pro omnium restauratione mortalium dignatus est mittere. Qui scilicet veniens omnes ad se confugientes suscepit, vitae praeceptis instruxit, et incorruptibilem honestissimumque regenerandi modum statuens, non solum in maturiori [Col. 0090C] aetate positos suaeque doctrinae capaces, sed etiam in infantia constitutos vivendique prorsus ignaros hac regeneratione adeo extulit ut filios Dei vocaret et, post temporalem, vitam aeternam promitteret.

Sicque factum est ut judicium Dei, quod ex praecedenti transgressione protoplasti inferebatur justum, subsequente gratia Dei, fieret necessarium, quia videlicet depressi et humiliati sunt per hoc homines ne, vel naturali dignitate, vel peccandi impunitate sese extollentes, instar angelicae naturae, in aeternum perirent. Probavit namque Deus in angelis peccantibus quia sicut ipsi, timore nullo constricti, damnationem perpetuam superbiendo meruerunt, ita et homo, si timore aliquo non constringeretur, eamdem mereretur. Unde constringendus [Col. 0090D] erat timore tali quo et gratia Dei semper egere ostenderetur et ad eam fugere jugiter compelleretur.

Timoris autem tanti causa nulla potuit esse alia, nisi poena aliqua. Neque enim quidquam aliud quam poena timetur; poena vero est culpa infici, fragilitate deprimi. Quapropter quod Deus hominem, vel originali, vel quolibet peccato permisit implicari, nihil aliud sentiendum constat nisi ut eum hoc modo humiliaret et salvaret. Non enim homo salvatur, nisi humilietur. Humiliari autem nequit, nisi aliud vereatur. Vereri etiam non potest, nisi se sentiat aliqua poena, vel jam inclusum, vel cito posse includi.

Haec igitur omnia videntur ita connexa ut praecedentia [Col. 0091A] subsequentium sint causa. Nisi enim poena praecedat, timor non sequitur. Similiter nisi timor praecedat, humilitas non sequitur. Sic etiam nisi humilitas praecedat, salutis aeternae gloria non sequitur. Unde et nonnulli, quanto plus superbire solent, tanto gravioribus culpis, ut humilientur, implicari indigent. Per humilitatem ergo redeundum est homini ad patriam, unde discessit per superbiam.

H. Quam ratio dulcis et ad omnia verba fidelis! Experior certe tam praeclara ratione quod Deus, tam mala permittendo quam bona praestando, clementissima semper erga omnes in se credentes utatur intentione. Haec itaque Psalmista attendit, cum dixit: Fidelis Dominus in omnibus verbis suis; et sanctus in omnibus operibus suis (Psalm. CXLIV). Sed [Col. 0091B] et Apostolus eadem attestatur, dicens: Conclusit Deus omnia in incredulitate, ut omnium misereretur (Rom. XI). Quis ergo imperitorum tantam sperare potest Dei clementiam ut tam in infimis quam in optimis rebus ostendat illam?

O. Gaudeo quia tam efficaciter prolata sentis ut etiam aliorum his similium reminiscaris. Ideoque nihil hic immorantes ultra progrediamur.



CAPUT XXIV. Evae exemplo data doctrina confirmatur.

Superiori itaque sententiae proximam et sensu et loco, modo in exemplum ponere volo, Evam scilicet omnium mortalium matrem. Quae, cum prior praecepta Dei sprevit et continuo idem facere viro suo suggessit, priori quoque et graviori punita est supplicio, [Col. 0091C] ut ex hoc etiam quam justus judex sit Deus sentiatur judicio. Dictum namque est ei: Multiplicabo aerumnas tuas et conceptus tuos; in dolore paries filios, et sub viri potestate eris, et ipse dominabitur tui (Gen. III). Sic ergo punita est mulier prima, quoniam prior praecepta contempsit divina. Quod nimirum quam justum fuerit ut scilicet praesumptio major, eo enim major quo prior, majori quoque subjaceret supplicio in omnium cordibus sapientium constat scriptum. Proinde cum sit notum quomodo ex praecedenti culpa in Evam illatum sit justum Dei judicium, attende, precor, ex subsequentibus quomodo idem judicium fuerit necessarium. Ubi rogo, plures, vel saltem duo homines simul commorantes, pacifici possunt esse unquam, nisi alter alteri subdatur?

[Col. 0091D] H. Nusquam omnino.

O. Unde erat necesse ut homines, etiam primi, redderentur pacifici et subjiceretur alter alteri. Sed hujus subjectionis materia, gravior mulieris exstitit culpa. Illa enim plus debuit subdi, quae plus egit peccati. Quamobrem satis patet quia justum judicium Dei in illam illatum constat necessarium. Neque enim primi homines aut scirent, aut forsitan vellent hac uti invicem subjectionis concordia, nisi aliqua divinae dispensationis compellerentur causa.

Similiter in dolore et labore puerperae justum simul ac necessarium Dei judicium inspicitur. Justum quidem, ideo quia dolore et laborare meruit: necessarium [Col. 0092A] vero, quia sine eodem labore et dolore nulla proles humana nutriri valet. Sed ne omnis mulier hac se lege constrictam quereretur, apposita sunt praeconia virginitatis et continentiae, dicente Apostolo: Qui matrimonio jungit virginem suam, bene facit; et qui non jungit, melius facit (I Cor. VII).

Est etiam aliud in hac dispensatione notandum quia, cum ex mulieris primae peccato tanta fuisset orta subjectio, nulla deinceps mulieribus relicta est querimoniae occasio, quasi injuste fuissent viris subjectae. Sed ex unius peccantis merito argumentatur omnes idem meruisse. Et sicut Deus, in eadem mulieris primae culpa tanta subjectionis et humilitatis bona operatus necessaria, nullum gloriandi locum dedit eidem mulieri, quasi de suis meritis tot [Col. 0092B] bona provenirent, ita in omnibus hominibus, per quos judicia sua exercet, agere solet, hoc semper providens, per bona quae operatur in illis, ut nemo de suis meritis gloriari possit.

H. Quantae auctoritatis videantur ista, quae etiam modo protulisti, nullo possum sermonis indicio propalare. Magnum enim quiddam et notitiae communi necessarium sentio in his latitare. Caeterum quia simillima quaestionis meae verba jam memorasti, dum videlicet ex unlus peccantis mulieris merito omnes dixisti mulieres subjectionem meruisse, precor ut ad hujusmodi quaestionem solvendam studeas properare.

O. Patienter praestolare, quia citius audies me inde dicturum quantum mihi Dominus dignatur [Col. 0092C] praestare.



CAPUT XXV. Exemplo Judae proditoris idem roboratur et declaratur.

Duobus enim jam dictis, tertium restat exemplum de judiciis, quae dicuntur justa simul et necessaria. Nec non, quae sint occulta Dei judicia, prius est dicendum; quae in specie quarta proposuimus distinguenda. Sed quod prior ordo exigit, prius quoque dicamus, exemplum videlicet propositum; ad quod explanandum, tremendum de Juda apostata ponam judicium. Hoc namque duobus modis justum dici valet. Uno quidem, quia cum caeteris apostolis in omnibus bonis edoctus, postea in tantam malitiam [Col. 0092D] cecidit ut ipsum auctorem vitae morti tradere praesumeret; alter vero modus ex ipsis Domini verbis, quae ad eumdem Judam dicta sunt, pensari valet. Quantum autem necessarium fuerit idem judicium hominibus cunctis, pro quibus est mirabiliter ordinatum, et nemo dicere valet; et tamen omnibus patet.

Quae duo contraria de uno eodemque judicio ideo protuli quia tam magnum est ut nemo dicere sufficiat et tam manifestum ut nulli opus sit dicendum. Quapropter nihil inde plus referendum videtur nisi forte pro excitanda memoria velis aliqua.

H. Licet hujusmodi historiam ex Evangelio sciam, desidero tamen ex te audire, quia dulcissimum est [Col. 0093A] hoc repetere quod fidelibus cunctis praestat semper vivere.

O. Coenantibus namque discipulis ait Jesus: Amen dico vobis quia vestrum unus me traditurus est (Matth. XXVI). Mox contristatis illis et interrogantibus quis esset, respondit eis dicens: Qui intingit mecum manum in paropside, hic me tradet, etc. (Ibid.). Quibus profecto verbis in eodem Juda judicium Domini justum manifestatur, quia, dum ejus malitia praedicitur, arguendo praemonetur.

H. Praemissa Domini verba longe aliter a plerisque sentiuntur. Videtur enim, quia idem infelix Judas ex supradictis verbis ita sit astrictus ut nullatenus aliter quam Veritas praedixit agere posset.

O. Quaestio haec, si non in aliis Scripturae sacrae [Col. 0093B] locis soluta fuisset, movere aliquos merito potuisset. Qualiter namque sint intelligenda hujusmodi verba, Ezechiel propheta indicat ex ipsius Domini persona dicens: Vivo ego, dicit Dominus Deus, nolo mortem impii, sed ut convertatur a via sua et vivat (Ezech. XXXIII). Et paulo post apertius subjungit dicens: Etiam si dixero impio: morte morieris; et egerit poenitentiam, vita vivet et non morietur (Ibid.). Quae nimirum dicta in Ezechia rege Juda, et in Achab rege Israel, maximeque in Ninivitis leguntur impleta, ubi sententiae divinae constat immutatio facta. Unde satis declaratur quia verba divina mortem inferant nulli; sed nequitia humana ita per infidelitatem meretur deludi ut Deus videatur sibi nolle misereri.

[Col. 0093C] H. Utiliter igitur opinionem quorumdam intuli, quia, dum eam aperta ratione destruxisti, me simul docuisti. Unde rogo ne hic amplius immoreris, sed ad proposita revertaris. Quia enim revelante Deo, ut credo, satis reserasti quae sint judicia Dei manifesta sub tripartita specie distincta, id est, justa, necessaria, justa simul et necessaria, eaque singula ternis exemplis probasti. Nunc tempus exigit et ordo ut quae sint occulta prorsus et ignota studeas enucleare.



CAPUT XXVI. De quarta specie divinorum judiciorum, quae dicuntur occulta.

Othl. Videntur itaque merito vocari illa Dei judicia occulta quae, ut superius dixi, nullis praecedentibus, [Col. 0093D] vel subsequentibus indiciis, cur facta sint monstrantur. Ut, verbi gratia, immutatio regnorum, quae in Danielis et Regum libro multipliciter facta legitur, et reprobatio quorumdam, velut Esau, de quo dicitur: Esau odio habui (Rom. IX); et illius de quo in Evangelio scriptum est quia accesserit ad Jesum, dicens: Sequar te quocunque ieris (Matth. VIII). Sed reprobatus est a Domino dicente: Vulpes foveas habent, et volucres coeli nidos; Filius autem hominis non habet ubi caput suum reclinet (Ibid.). Sicut et illorum de quibus in Actibus apostolorum legitur quia prohibiti sunt apostoli eis verba salutis denuntiare (Act. XVI). Utque est perfidia Judaeorum, quos tam quotidiana experientia quam Scriptura [Col. 0094A] reprobatos quidem indicat. Sed cur ita sint parum agnoscitur. Quamvis enim ex nece Jesu Christi intelligantur damnati, tamen quare in tantam caecitatem, vel perfidiam inciderint ut talia perpetrarent nescitur. Similiter ex occulto Dei judicio contigit quod plurimae adhuc gentes in infidelitate, detinentur quodque multi, proh dolor! fidelium subitanea morte, vel aliquo exitiabili casu tam animae quam corporis praecipitantur.

Terrae quoque atque hominum sterilitas, variae mulierum gravidarum abortiones, insolitae tempestates, potentia impiorum, nativitas monstruosa quorumdam et hominum et animalium, hostium incursio pestilentiae, fames ignisque depopulatio aliaque his similia eveniunt ex occulto Dei judicio.

[Col. 0094B] Ex quibus omnibus colligitur quia per justa quidem et occulta Dei judicia Deum timere, ac venerari, eique omnimodo subdi; per necessaria vero, quae maximae pietatis divinae indicia sunt, Deum amare, spemque omnem et fidem in ipso ponere instruimur.

H. Jam satis instructus sum de judiciorum divinorum qualitate in quadripartita distincta varietate; ideoque perge, quaeso, ad ea quae diu promisisti.

O. Instanter pergo; sed tu quoque proximus esto, scilicet attendens jam dicta animoque revolvens, si quid in his forsitan lateat quod te ignarum adhuc moveat.

H. Nil prorsus me movet in his duntaxat quae discutiendo sunt prolata, quoniam multimodis sacrae [Col. 0094C] Scripturae testimoniis constant approbata.

O. Si ergo ideo quidquam restat ignotum, quia sine discussione est prolatum, cur non in medium prompsisti ad discutiendum? Profer igitur quid sit, si forsitan ante propositae quaestionis solutionem solvi possit.



CAPUT XXVII. Qua ratione et quot modis gratia Dei humana merita excedat.

Heinr. Superius itaque, cum de divinis judiciis disserere coepisti, hoc simul protulisti quia gratia scilicet divina, omnia excedat virtutum humanarum merita. Quod quamvis certissime noverim, quia tamen interdum tentatione et illusione diabolica adeo constringor ut id, quod certum et notissimum mihi [Col. 0094D] prius erat, tunc vix agnoscere valeam, precor ut aliqua doctrinae verba a te audire merear, quorum memoria in tempore tentationis roboratus minus a vera fide notitiaque recedam.

O. Exquiritur et agnoscitur merito unde subsistit omnis homo. Gratia namque Dei cunctis est causa manendi. Quae, licet ineffabiliter omne meritum excedat humanum, sex tamen modis praecipue videtur excedere. Et primo quidem excedit, cum hominem, originali culpa justo Dei judicio inclusum, absque ullis praecedentibus meritis per baptismum absolvit; secundo, cum homini alimenta innumerabilia ex variis fructibus producta tribuit ejusque servituti cuncta visibilia subjicit; tertio, cum homini, [Col. 0095A] in quocunque virtutum profectu posito, quotidie tamen labenti et confitenti veniam promittit; quarto, cum instrumenta, et incitamenta omnemque occasionem bene agendi tam ignaro quam conscio homini salvando providet et disponit; quinto, cum liberat a pluribus tentationibus et periculis, quae nullatenus praecaveri, vel praevideri ab hominibus possunt; sexto, cum tam magna et sublimia, non solum in futuro, sed etiam in hoc saeculo dona dignatur largiri, quae nullatenus meritis humanis valeant compensari. Quomodo enim quis possit promereri illam virtutum miraculorumque operationem, qua multi ita utuntur ut coelo, terrae, mari, ipsique inferno imperare videantur?

His igitur sex modis colligitur quia quantacunque [Col. 0095B] sit virtus humana, in comparatione tamen divinae justitiae et pietatis apparet nulla. Nam, si quid erit hominis merito tribuendum, non ita constat intelligendum ut per se quidquam possit mereri, sed ex Dei gratia evenire, ut ejus meritum aliquod possit esse. Sicut Apostolus dicit: Quid enim habes quod non accepisti? (I Cor. IV.) Ideoque omnia divina beneficia, non ex meritis humanis, sed ex Dei gratia evenire credenda sunt, omnique homini cum Apostolo dicendum est: Gratia Dei sum id quod sum (I Cor. XV).

Ecce et hoc, quod nuperrime quaerebas, omni devotione amplectendum. Nil jam plus quaeras, donec aliquid super diu desiderata quaestionis tuae solutione proferamus.



CAPUT XXVIII. Resolvitur quaestio de universali hominum interitu, capite 11 proposita.
[Col. 0095C]

Sed prius oremus ut rite loqui hinc mereamur. O Deus aeterne, cujus vis regnat ubique, da mihi de tanta re dicere nil, nisi recta.

H. Impleat Dominus omnes petitiones tuas (Psal. XIX).

O. Certamen singulare unquamne vidisti, vel audisti?

H. Nunquam vidi, sed audivi tantum et legi, in libro scilicet Regum, ubi David et Goliath congressi sunt.

O. Esto lectum, sive auditum, vel visum; scis hoc judicium fore? H. Scio. O. Et cur sit statutum?

[Col. 0095D] H. Ut arbitror, et hoc haud ignoro. Pro dissidentium namque partium aequitate discernenda, quasi quoddam examen verissimum est statutum ut duobus singulariter concertantibus, qui vicerit, omnes suae partis victores, qui autem victus fuerit, partis suae omnes pariter victos ostendat.

O. Recte quidem super hoc existimas. Sed cum ita, ut arbitraris, pro judicio et examine justo statutum et inventum sit, dic etiam, quaeso, unde probari possit hujusmodi judicium justum esse? Quod enim dicitur justum, cur sit justum simul est dicendum.

H. Nescio quid dicam, quia verbi nescio causam. [Col. 0096A] Certe si non in superioribus didicissem verborum tuorum utilitatem, verba talia pro nihilo computarem. Unde rogo, profer in medium quid portendat haec circumventio quaestionum, ut sic me, vel scire, vel nescire interrogata possim conjicere.

O. Quaestio communis judicii plus valet quam specialis. Unde et Nathan propheta, David de communi judicio interrogans, justissimam quaestionis sententiam citius ab eo extorsit, et quasi ad hoc incantando coegit, ut nec sibi specialius judicando parceret, cum communis judicii decreta protulisset. Sic et ego necdum volo pandere quid specialiter designet prolata quaestio, ut eo verius generale judicium proferas quo in eo nihil speciale inesse scias

H. Nescio si verum par huic, tamen exprimo [Col. 0096B] verbum. Videtur namque mihi idcirco fore justum judicium certamen singulare, quia ab utriusque partis principibus communiter est decretum et statutum.

O. Recte etiam hoc protulisti. Omne namque judicium ideo constat justum quia communiter est decretum et probatum. Unde est illud probatissimum judicium: Quod tibi non vis fieri, alteri ne feceris (Tob. XVI). Hoc igitur, quia omnibus aequaliter prospicit, aequaliter dividit, ab omnibus jure probatur justumque vocatur. Videamus ergo et nos quid de singulis sit confectum, et sic probemus judicium rectum. Dictum namque est in primis quia certamen singulare sit judicium; deinde cur idem judicium sit statutum pro aequitatis scilicet parte discernenda; [Col. 0096C] ad extremum vero, judicium ipsum ideo fore justum, quia communi voto est decretum. Ex quibus omnibus colligitur quia necesse est justum judicium esse, quod pro aequitatis parte discernenda communiter est statutum, vel decretum. Ad haec etiam si omne judicium juris est judicium, certamen autem singulare pro juris indicio agitur. Justum ergo erit judicium in certamine singulari statutum. Hujusmodi autem judicium in certamine singulari expressum ideo protuli, quia argumentum videtur judicii illius esse quod factum est in primo parente.

Hic enim, cum ad imaginem Dei conditus esset et omnium virtutum armatura indutus totius humanae posteritatis parens foret praedestinatus, electus est etiam pro omnium hominum parte ad certamen [Col. 0096D] singulare, ut in illo uno tam valido tamque prudente omnis fortitudo et prudentia probaretur humana. Verumtamen quia primum Dei mandatum, diabolo suadente, contempsit, ad primam certaminis congressionem victus cecidit, sicque in illo uno omnis merito lapsus est homo; atque satis probatum est in eo omnem humanae justitiae praesumptionem, Deo congressam, nihil esse, nihil valere. Hoc autem ideo justum probatumque esse dico, quia in omni singulari certamine justum probatur, ut qui fuerit victus omnes suae partis ostendat simul victos.

H. O quam robustum argumentum, per quod tantum probatur judicium! Videtur namque mihi idem judicium tam verum ut a cunctis sapientibus [Col. 0097A] probari possit justum, et tam subtile ut ejus intima vix aliquis valeat sentire. Dic tamen, quaeso, si judicium ipsum, quod in parente primo factum est, singularis certaminis exprimit typum, quis congressor est ejus? denique certamen nullum valet esse per unum.

O. Congressor igitur, vel concertator, sive, ut a quibusdam dici solet, adversarius, de quo interrogas, mandatum Domini intelligitur. Quod ideo adversarii nomine exprimitur, quia omni negotio perverso, quod homo studet, adversatur. Unde et in Evangelio Dominus dicit: Esto consentiens adversario tuo cito, dum es in via cum eo (Matth. V).

Porro si dubitas quia adversarius hoc in loco mandatum Domini debeat intelligi, lege sanctos expositores, [Col. 0097B] et ita procul dubio invenies. Cum ergo duos concertatores, vel adversarios habeas, pro utriusque partis, id est Dei et hominis, aequitate singulare certamen ineuntes, unumque, qui pro nostra parte certavit ab altero, id est mandato Domini, persuasionem diabolicam victum audias, nonne potes intelligere qualiter in uno homine victo omnes homines merito etiam omnes sustinent poenam peccati?

H. Plane jam intelligo, sed fateor: quia nisi praemisisses argumenta et similitudines quibus ad hanc intelligentiam attraherer, nunquam sentirem. O, quanta et qualis Dei gratia, quae tibi tanta et talia inspiravit documenta, quibus me pedetentim a minoribus ad majora attraheres, quousque ad summa scientiae divinae arcana perduceres! Summa enim [Col. 0097C] mihi videtur cognitio quaestionis tantae solutio. Nunc ergo sentire incipio cur auribus meis instillabas dudum illa Dominica verba: Quod facio, tu nescis modo; scies autem postea (Joan. XIII).



CAPUT XXIX. Expediuntur reliqua, quae ad quaestionem praemissam penitus dissolvendam faciunt.

Othl. Quid, si adhuc in hujus mysterio judicii lateat mirum aliquod quod ignoras?

H. Quare hoc objicis, cum etiam nil me videatur scire, postquam tantum mysterium contigit audire?

O. Illud denique in hoc singulari certamine restat adhuc pensandum qui sint utriusque partis principes, vel judices intelligendi, a quibus judicium tale potuerit [Col. 0097D] decerni? alioquin non est undique probatum praedicti argumenti exemplum.

H. Quaestor subtilis ad multa notanda videris. Mihi namque sufficerent praemissa, sed, quia tibi aliter placet, audire quidquid adhuc inde dixeris libet.

O. Utriusque ergo partis judices, vel principes, a quibus certaminis memorati judicium est statutum, Trinitatis summae personae sunt intelligendae. Quarum etiam communione et unanimitate, quae utique de universis judicibus justis credenda est, quasi ex unitate, quia in Trinitate summa consistit unitas et in unitate summa Trinitas, primi hominis conditio provisa est et decreta, dicendo: Faciamus hominem [Col. 0098A] ad imaginem et similitudinem nostram (Gen. I), omniaque providentur et decernuntur. Haec quidem de utriusque partis principibus sit dicta.

Quid autem de concertatorum qualitate dicere debeo, cum eorum cognitio sit in aperto? De unius namque, id est, mandati divini potentia et fortitudine Isaias propheta ex Domini persona dicit: Quomodo descendit imber et nix de coelo, et illuc ultra non revertitur, etc., usque, sic erit verbum meum, quod egredietur de ore meo. Non revertetur ad me vacuum; sed faciet quaecunque volui, et prosperabitur in his ad quae misi illud (Isai. LV).

Verbum autem et mandatum in Scriptura sacra saepissime pro uno sensu positum fuisse nullum reor litteratum dubitare. Sed si quis forte dubitat, exempla [Col. 0098B] a beato Joanne dicta audiat. Dicit enim in Epistola sua: Qui dicit se nosse Deum, et mandata ejus non custodit, mendax est. Qui autem servat verbum ejus, vere in eo charitas Dei perfecta est. Et post pauca: Mandatum, inquit, vetus est verbum quod audistis (I Joan. II). Ecce mandatum et verbum pro una eademque re positum probatur quod in vicem concertatoris ex parte Dei eligebatur.

Alter vero, qui ex nostra electus fuit parte, licet supra expressum sit qualis fuerit, addendum est tamen hic aliquid. Dicit namque Scriptura sacra de eo: Deus creavit de terra hominem, et secundum imaginem suam fecit illum, et iterum convertit illum in ipsam [cod. Cruc. ipsa] et secundum se vestivit virtute (Eccli. XVII).



CAPUT XXX. Quaestio num homini suppetat facultas superandi difficultatem bene agendi et quomodo illa obtineatur.
[Col. 0098C]

Heinr. De his inopinata et aperta ratione satisfactum mihi esse videtur undique. Proinde quaeso ut, quia homo liberi arbitrii omniumque virtutum excellentia ita praeditus fuit ut, si praecepto Dei obediret omnia bona sine difficultate posset; sed suggestione fraudulenti hostis inobediens effectus, omnia quidem mala facile, bona autem ulla difficile obtinet, si qua facultas ei sit tantis malis resistere et bona ulla facile promereri, pandas. Querimonia itaque maxima est dignum non posse resurgere post lapsum et quod casu semel male contigit, si non in melius reparari possit.

[Col. 0098D] O. Quamvis haec sententia in multis reperiatur libris, quia tamen a me exigis, eamdem, quibus possum, explanabo verbis. Sicut igitur ad Dei et hominis distantiam declarandam judicio justissimo apparuit delictum, ita Deo placuit ut immensas bonitatis suae divitias in delinquentis hominis ostenderet remedio, juxta illud Apostoli: Lex subintravit, ut abundaret delictum; ubi autem abundavit delictum, superabundavit gratia, ut, sicut regnavit peccatum in mortem, ita et gratia Dei regnet per justitiam in vitam aeternam (Rom. V).

Neque enim vel agnosci posset gratia, nisi aliqua ejus praecederent indicia; indicium [cod. Cruc. judicia; judicium] vero gratiae est districtio legis et [Col. 0099A] justitiae sicut supra multimoda ostensum est ratione.

Quamobrem licet protoplasti inobedientia meruerit ut omnis via virtutum iter habeat angustum, tamen, quia eadem ratio liberi arbitrii, et cognitio boni atque mali, nec non spes veniae remansit; omnimodo adnitendum est intentione ut, non eo, quo facilior et latior vitiorum, sed quo difficilior et angustior cursus est virtutum, transeamus, pensantes quia omne latum facileque cito vilescit, et appetitores suos fragiles negligentesque reddit; angustum vero ac laboriosum omne, quo penetratur difficilius, eo fit gratius sectatoresque suos cautos et sollicitos efficit.

Quibus diligenter consideratis, omnis virtutum [Col. 0099B] adipiscendarum difficultas, non solum arcta et poenalis ob praedictam protoplasti inobedientiam, sed etiam necessaria prorsus et utilis invenietur, immensaque Dei sapientia exinde tam miranda quam laudanda probabitur. Quae dona sua et beneficia efficit sic pretiosa et grata ut tamen nulla [cod. Cruc. nulli] videantur vilia vel ingrata.

Haec igitur attendens, omnem bene agendi difficultatem esse necessariam, itaque dispositam cognosce, ut per illam probetur quo quis ad Deum accedat corde, voto perseverantiae an inconstantiae. Nam inconstans, conversationis sanctae viam cunctis pene noviter conversis difficilem initiatus et conversationis ejusdem cursum provectiorem initio fieri leviorem minime arbitratus, cito in incoeptis lassescit, ad [Col. 0099C] tempus, ut scriptum est, credens, et in tempore tentationis recedens (Luc. VIII). Constans autem ordinem rerum considerans ita a Deo institutum ut omnis tam spiritualis quam carnalis vitae disciplina inchoata quidem sit amara et difficilis, processu vero temporis ipsoque usu suavior fiat atque facilior juxta illud: Labor improbus omnia vincit, dura et aspera sustinet cum patientia credens, quia, juxta Psalmistam: Qui seminant in lacrymis, in exsultatione metent (Psal. CXXV); recolens etiam illud apostolicum: Nemo coronabitur, nisi qui legitime certaverit (II Tim. II).

Initium autem legitime certandi vitia timor est Domini. Qui cum mentem possederit, ab omni vitiorum captivitate liberat et in amoris divini libertatem [Col. 0099D] collocat. Ex quo jam bene agendi facultatem quasi pro munere accipiens gustat quam »suavis est Dominus« et quam »suave sit jugum ejus« nihilque magis desiderat quam ut in contemplatione divina consistat.

Quae omnia quia inconstans et infidelis ignorat per experientiam, merito ignoratur et merito obcaecatus laborat. Nullus ergo his, quasi pro conjectura mea, dictis diffidat, sed attendens ipsum Dominum dicentem: Omnia possibilia sunt credenti (Marc. IX); et: Si quis diligit me, sermonem meum servabit, (Joan. XIV), credat quia in cujuscunque mente amor Dei habitaverit, tantam sibi facultatem vitiis resistendi [fore] quantam amor saeculi olim tribuit obediendi. [Col. 0100A] Alioquin si homo, conversus et in Dei gratia confidens nequaquam vitiis potuisset eo nisu resistere quo eisdem deditus studuerat obedire, nec liberi arbitrii nec ullius compos esset meriti.



CAPUT XXXI. Quid sit hominis meritum. Homo tot modis bene potest agere quot modis male.

Meritum autem hominis hoc esse reor: si, cum liberam habuerit facultatem male agendi vel cogitationibus, vel verbis, vel factis, pro Dei solummodo amore, aut timore stulta frangat vota, ut sequatur meliora. Qui enim ideo mala devitat, quia facere non praevalet, nil ex hoc bravii mereri credendus est. Unde de unoquoque homine bona rite promerente dicitur: Qui potuit transgredi, et non est transgressus; [Col. 0100B] facere mala, et non fecit; ideo stabilita sunt bona illius in Domino (Eccli. XXXI).

Cum ergo omnis virtus omneque meritum bene agendi pendeat, ut dictum est, ex facultate male agendi, claret omnino quia quot modis unusquisque potest male agere tot quoque possibile sibi est bene agere. Nam, verbi gratia, si victualem substantiam retinens histrionibus aliisque saecularibus viris eam vales expendere, potes et Christi pauperibus erogare. Item si vales maledicere, potens es et benedicere. Si autem praecisus es lingua, ut loqui nequeas, mala nec bona. Similiter si visu cuiquam nocere poteris, potes et prodesse. Si vero ita orbatus es oculis ut non possis peccare visu, impotens es etiam videndo bona aliqua perpetrare. Eodem modo, si [Col. 0100C] sano corpore uteris ad explenda desideria carnis, maxima simul exinde vales praemia promereri, si eisdem desideriis pro Dei amore decreveris reniti. At si abscisus es genitalibus, vel in tali senio positus ut nullas jam carnis tentationes et illecebras patiaris, scias absque dubio nullum te promereri posse bravium, quod pro hujusmodi passionibus devincendis constat promissum. Sicut scriptum est: Beatus vir qui suffert tentationem, quoniam cum probatus fuerit, accipiet coronam vitae (Jac. I). Quibus verbis cum promittitur tentationem sufferenti corona, denegatur ei qui non suffert. Haec quoque de cunctis carnalibus accipe membris.

H. His quidem dictis aperte declaratur quanta male, vel bene agendi facultas in exterioribus membris [Col. 0100D] habeatur. Sed cum de interioribus longe aliter sit sentiendum, quia nihil ibi carnaliter est abscindendum, quomodo supra dicta facultas ibi possit esse cupio agnoscere.



CAPUT XXXII. De interiori hominis bene maleve agendi facultate, et de circumcisione cordis.

Othl. Interioris hominis facultas ad omnia tanto est major quanto natura ejus praestantior. Ille enim plura vitia, id est, superbiam, cenodoxiam, iram, tristitiam, invidiam et virtutes, id est, humilitatem, patientiam, tranquillitatem, benignitatem, continentiam sua solummodo ratione sine exterioris actione interdum complet. Exterior vero nulla vitia, vel [Col. 0101A] virtutes contingit actione, nisi quae interior concepit ratione, excepto, cum necdum, sicut infantes, rationis capax, vel cum peccatis exigentibus insaniae morbo laborat. Ideoque in interioris ratione omnis exterioris pendet actio.

Abscisionem quoque, vel circumcisionem pati potest homo interior numerosiorem, quam exterior. Sed in hoc utriusque circumcisio distat quia exterior quo plus fuerit circumcisus, eo magis ad bona et mala explenda redditur infirmus. Interioris vero circumcisio ad vitia quidem utrumque hominem reddit infirmum, ad virtutes autem validum. Unde et illa omnino est exercenda quae vitia solummodo abscidit, virtutes autem nutrit, quaeque non solum in Novo, sed etiam in Veteri Testamento jubetur, attestante [Col. 0101B] Jeremia propheta, qui dicit: Circumcidimini Domino, et auferte praeputia cordium vestrorum (Jer. IV).

Si autem quaeris quomodo cordis circumcisio agatur, audi. Quotiescunque igitur efferos animi impetus delectationesque perversas represseris, toties in corde agitur circumcisio ubi eorum fit repressio, et unde coeperit eorum egressio. In corde quippe oriuntur et de corde egrediuntur, sicut Salvator noster in Evangelio dicit: De corde enim exeunt cogitationes malae, homicidia, adulteria, fornicationes, furta, falsa testimonia, blasphemiae (Matth. XV).

Qua de re colligitur quia, cum interior homo non secus parvum membrorum corporalium numerum, sed juxta vitiorum multitudinem infinitam valeat [Col. 0101C] circumcidi, innumeris etiam modis potest bene agere se circumcidendo, vel male non circumcidendo. Nam quotiescunque incitaris ad iram, vel ad luxuriam, vel ad rependendam contumeliam, vel ad avaritiam, vel ad infidelitatem, vel ad quaelibet vitia, si haec constanti animo respueris et pro his respuendis Domini auxilium quaesieris, toties bene facis et coronam vitae perennis promereri conaris. Quoties autem haec non respueris et in eorum delectatione et perpetratione immoratus fueris, toties male agis et inferni supplicia promereris.



CAPUT XXXIII. Deus in hac vita idcirco quaedam nobis obscura, difficilia et adversa relinquit ut nobis occasio sit fidem, spem et charitatem probandi.

[Col. 0101D] Inter haec etiam pensandum est quia divinae pietatis dispensatio idcirco in hac vita quaedam mysteria, et difficilia et adversa reliquit, ut in eis experiatur cujuslibet fides, spes atque charitas, quae non nisi per dura et aspera probari possunt, et ut per haec unusquisque habeat facultatem atque occasionem bene agendi, nec non promerendi praemia aeterna, credens mysteriis quidem virtutem divinam velari, difficilia vero et adversa per Deum posse superari.

Sed ad mysteria pertinet omnis Dominicae incarnationis, passionis, resurrectionis dispensatio, quia in eis humanae salutis causa ita est velata ut non nisi avida et fidelissima inquisitione percipi valeat. Quanto magis autem mystice est velata, tanto majora [Col. 0102A] pro hac quilibet fidelis mereri valet fidei praemia. Ad haec etiam omnis Testamenti Veteris historia pertinet, quae carnaliter gesta ita denuntiat ut in eis spiritualis vitae intelligentiam exquirendam edoceat. Quae quia sunt tanta ut et peritissimi quique vix ad haec discutienda sufficiant et saepissime a Patribus sanctis reperiantur discussa, universa sine discussione praeterimus.

In elementis quoque et in rebus quibuslibet vitae praesentis, nec non in consecrationibus, maxima mysteria inveniuntur. Elementa autem dico, quaecunque sub corporali, vel invisibili substantia humanis usibus deserviunt. Unde etiam elementa, quasi elevamenta, id est supplementa dicuntur pro eo quod humanae fragilitati pro supplemento conceduntur, [Col. 0102B] ut sol, luna, stellae, animalia, bestiae caeteraque hujusmodi. Non sol aeternam Dei et Domini nostri Jesu Christi claritatem, luna sanctam et catholicam Ecclesiam mystice designant, quoniam, sicut luna, ita et sancta Ecclesia, nunc incrementa, nunc detrimenta sui patitur Et sicut luna apparente claritate solis minime lucet, occidente autem mox lucere solet, ita et Ecclesia, divinae perfectionis claritati comparata, nullam justitiae lucem habet; per se vero, id est inter mortales, virtutibus plurimis lucet. Stellae singulos quosque sanctos denotant, quia sicut stella differt a stella claritate (I Cor. XV), ita et sanctus quilibet ab alterius sanctitate.

Animalia vero illud mystice designant, ut sicut [Col. 0102C] ipsa usibus variis hominum subjecta nihil renituntur, sed usque ad mortem patiuntur, ita et homo potestati divinae per omnia studeat subditus esse. Unde Psalmista dicit: Ut jumentum factus sum apud te (Psal. LXXII), ac si aperte diceret: Sicut mihi jumentum meum in omnibus est subjectum, ita et ego tibi subesse volo. Quod autem jumenta tam occisa quam viva ad usus hominis quoslibet efficiunt, hoc designare videtur quod scriptum est: quia sive vivimus, sive morimur, Domini sumus (Rom. XIV). Sicut enim in potestate hominis est animal suum vel vivum, vel occisum ad quemlibet usum aptare, ita et potestas Dei est nos in hac vita et in futura positos loco, quo vult, destinare.

Bestiae significant feroces et instabiles quorumdam [Col. 0102D] animos, quia sicut bestiae nulla ratione vel disciplina cohibentur, sed quocunque eas impetus voluntatis, vel casus impulerit, illuc praecipites feruntur, ita et indisciplinati et inquieti laxata mente, ubi volunt, vagantur [cod. Cruc., ubi ubi vagantur].

Haec igitur pauca de elementorum mysteriis diximus, relinquentes majora majoribus, sed cum his tamen excitantes quosdam negligentes ad inquirenda hujusmodi arcana, quae et fidem roborant et mentem ab infimis elevant.

Similia quoque mysteria inveniri queunt in rebus. Res autem reor aliquo modo posse dici omnia, quae non per substantiam propriam existunt, ut elementa, [Col. 0103A] sed alicui substantiae accidentia intellectu, vel actu solo capiuntur, ut numerus, dies et nox, languor et medicina, copia et penuria caeteraque talia. Quae nimirum omnia licet juxta dialecticae artis subtilitatem distinguere nequeam, non enim merui illius habere notitiam, si tamen sententia juxta morem sacrae Scripturae aliquatenus proferatur, peto ne propter rusticitatem sermonis respuatur, cum constet plurimos ecclesiasticos scriptores parum excoluisse dialecticam, etiamsi noverint illam. Maluerunt namque plano quam obscuro sermone spiritualia proferre. Unde et sanctus Hieronymus dicit: Sint alii diserti, laudentur ut volunt, et inflatis buccis spumantia verba trutinent; mihi sufficit sic loqui ut intelligar, et ut de Scripturis [Col. 0103B] disputans Scripturarum imiter simplicitatem. Idem quoque alibi, Deus, inquit, sensus magis quam verba requirit. Haec autem ideo intuli, ut si quis forte me reprehendat rem solummodo pro accidentibus posuisse, quam plurimi nunc pro substantia, nunc pro accidentibus ponunt, noverit me sensus simplicitatem plus quam verborum subtilitatem exponere velle simulque sciat quia in aliquibus auctoribus ita, ut a me dictum est, invenitur. His ergo praemissis, jam ad noviter propositorum mysteria discutienda accedens, in primis quid numerus significet dicere volo.



CAPUT XXXIV. De mysteriis numerorum, in primis unitatis et ternarii; quomodo sanctissimae Trinitatis et Unitatis cognitionem deducant.
[Col. 0103C]

Numerus enim cum maximus sit divinae scientiae delator, insinuans nobis per se quomodo Deus cuncta sub mensura et pondere atque ordine certo habeat (Sap. XI), quanto efficacius omnia comprehendit, tanto praestantiora mysteria gerit. Quorum ego imperitus vel aliqua ideo exponere gestio ut illis, qui scientia varia instructi, in multiplicatione et divisione numeri sese juxta litteram solummodo exercent magnumque putant, si quemlibet in sola numerandi peritia praecellant, aut incitamenta spiritualis exercitii praebeam, aut excusationem negligentiae auferam. Mihi namque, qui plus vulgariter quam scholasticae artis hujus notitiam parvam suscepi, amplum esset, ut credo, excusationis refugium, [Col. 0103D] etiam si nullum exinde exquirerem spiritale studium.

Unde si aliquid aedificationis de numeri mysterio tam imperitus protulero, tanto evidentius gratiae divinae erit donum quanto minus ab homine accepi hujusmodi documentum.

Caeterum quia omnis numerus ex unitate descendit et unitas, per se subsistens, totius numeri semen causaque existit, de ejusdem unitatis mysterio aliqua opitulante Deo in primis proferre gestio.

Quod igitur unitas totius numeri causa, ut dictum est, per se quidem subsistit, nullus autem numerus absque ea subsistere valet, significat unum Deum omnipotentem ita esse perfectum atque simplicem [Col. 0104A] ut ipse nullo indigeat, sine ipso nulla autem creatura existere valeat. Deinde cum idem Deus omnipotens, et unus, et trinus; unus quidem in substantia, trinus vero in personis; Pater videlicet, et Filius, et Spiritus, atque Deus Pater de nullo, Filius vero Deus de Patre sine passione, vel diminutione genitus, et per ipsum omne factum; Spiritus quoque sanctus non de Patre et Filio genitus, sed procedens dicatur, proferendum est etsi minus digne (quis enim ineffabilia valeat condigne fari?) tamen utcunque qualiter, haec omnia per numerum valeant designari. Quod ergo per unitatem per se subsistentem Deus unus per se etiam subsistens designetur, jam prolatum est.

Qualiter vero unus idemque Deus trinus intelligatur, [Col. 0104B] per hoc exprimi videtur quia primus dicitur, sicut scriptum est de ipso dicente: Ego sum primus et novissimus (Apoc. I). Primus enim non minus quam inter tres dici valet. Ast quamvis de pluribus dici liceat, valde tamen incongruum exstat, ut cum Deum dicimus primum, hoc solummodo ad creaturae ordinem, et non potius ad aeternae Trinitatis personas referamus, praesertim cum omnia relativa quae de divina proprie dicuntur substantia, nulla extra se substantia ad suam indigeant relationem, ut Pater, et Filius, et Spiritus sanctus.

Haec itaque tria substantiae divinae relationi congruerent, etiam si nulla angelorum, vel hominum substantia existeret. Neque enim pro eo quod angelus [Col. 0104C] et homo, Deum laudans, aliquando defuit summae aeternaeque Trinitatis personae; relationis suae convenientia unquam carebant, sicut nec aqua, in terra inhabitabili fluens, ideo ad hauriendum est inepta quod nemo ibi exinde hauriens invenitur.

Quod cum ita sit, de primo, quod utique relativum nomen est, nec minus quam de tribus valet dici idem datur intelligi. Nam sicut Deus, priusquam ab ullo diceretur Deus, erat, ita etiam semper in se habuit unde primus dici potuisset, in personis scilicet tribus. Claret ergo quia, cum Deum omnipotentem primum fatemur, trinum etiam exinde fateri edocemur.

Sed summopere observandum ut, sicut Deum [Col. 0104D] Patrem aeternum dicentes, Filium quoque ejus sibi coaeternum ex ipsa Patris aeterni persona credere solemus, ita etiam, cum Deum Patrem in personis primum aliasque dehinc personas juxta ordinem dicimus, nullam earum, ut inter homines fieri solet, temporis antiquitate priorem, sed totas tres personas, Patris et Filii et Spiritus sancti, sub uno aeternae Trinitatis primatu existentes credamus. Neque enim ex eo quod nobis impossibile est verbis simul edere personas Patris et Filii et Spiritus sancti, de Trinitatis hujus aeternitate debemus dubitare, sed, quod labiis simul nequit proferri, mente et spiritu fideli valet utcunque contineri, et quam congrua divinae dispensationis sententia, ut Deus, [Col. 0105A] qui spiritus est, non nisi spirituali intelligi valeat sapientia.

Prolata itaque, ut potui, unitatis et Trinitatis divinae ratione mystica, aggrediar et hoc aliquatenus promere qualiter, per numeri mysterium, Patris aeterni Verbum, per quod omnia facta sunt (Joan. I), ab ipso absque ipsius passione vel diminutione genitum, Spiritus quoque sanctus quare non genitus, sed procedens, juxta fidem catholicam intelligatur.



CAPUT XXXV. Quomodo, ex numero primo et secundo, fide possit percipi quod Deus Pater sit ingenitus, Deus vero Filius genitus, et quod per hunc omnia facta sint.

Scimus namque omnes quia, cum ab unitate [Col. 0105B] numerus quilibet creari decernitur, per cum qui sibi proximus est, id est secundum, creatur. Secundum autem, qui, praeter personam, nihil ab unitate discrepat, idcirco arbitror esse dicendum in persona Filii Dei, ne forte, si binarium, qui duabus unitatibus constat, nominari censeo, aequalitatem Patris et Filii, juxta mysticam numeri rationem, denegare videar. Si cui vero aliter placeat, non respuo, dummodo aequalitatem ita ostendat in numero, ut in Deo Patre credenda est ejusque Filio.

Quod si etiam ab aliquo cavillatore sententia talis ideo impugnatur quia secundus quilibet primo inferior apud homines dicitur, attendat in primis quia licet Unigenitus Dei, personam Filii, instar hominis [Col. 0105C] cujuslibet patre procul dubio suo junioris sortiatur, non tamen idcirco coaeternum coaequalemque Deo Patri credere desistimus. Deinde, quod missus quilibet mittente inferior apud nos dicitur, et tamen ipse Dominus noster Jesus Christus, qui Deo Patri secundum divinitatem coaequalis est, de seipso in Evangelio dicit: Quem Pater sanctificavit et misit in mundum (Joan. X). Et alibi: Vado ad eum qui me misit (Joan. XVI). Apostolus quoque dicit: Ubi venit plenitudo temporis, misit Deus Filium suum (Gal. IV). Quibus nimirum dictis datur intelligi quia, sicut Verbum Patris aeterni et Filius et missus dicitur, nec tamen a paternae gloriae aeternitate destitutus creditur, ita etiam secundus in numeri mysterio potest dici sine controversia catholicae fidei. Quamvis huic [Col. 0105D] rationi satis astipuletur quod, cum quoslibet numerare voluerimus, dicentes: Ille primus, ille secundus, ille sit tertius; non per hoc dignitatem vel aetatem primi majorem quam secundi vel tertii semper designamus, sed quia pro usu habemus, imo pro differentia indigemus ut post primum, mox secundum numerando dicamus. Si enim numerantes semper dicamus: Ille unus, ille unus, ille unus; ex hujusmodi indifferentia nullum instruimus quem vel primo, vel secundo, vel tertio, vel deinceps dixerimus. Omnis autem homo indiget instrui tam de se quam de alio.

Quo cum Deus non indigeat, numerus nullus cadit in illum, sed in nos. Qui sicut nostra numerare [Col. 0106A] solemus quaelibet, ut ea sciamus, non ut dissimilitudinem aliquam in eis designemus, ita etiam divinae Trinitatis personae ideo numero sunt distinctae, ut efficientiae quae per eas designantur, nobis semper sint notae utque personarum ordinem debitum teneamus, non ut ullam inaequalitatem in essentia credamus divina. Quamvis enim unum sit omne quod in divina essentia constat, nobis tamen, qui ab unitate procul secernimur, opus est ut Deus unus variis personis, variis modis, variis differentiis variisque argumentis pronuntietur, sicut et infirmo cuique ut solidus et perfectus cibus in varias aliorum ciborum species efficiatur, vel sicut infanti opus est ut plena ac perfecta verba in varios abruptae vocis et inconditae modos formentur.

[Col. 0106B] Et ut apertius aliquid et excellentius dicam, sicut dicere solemus: Ille fons, ille rivus, illud stagnum, et tamen unum aquae elementum significamus; ita etiam de Dei Patris et Filii et Spiritus sancti unitate credi oportet. Licet enim in personis, ut fons et rivus stagnumque differant, in una tamen substantia instar aquae purissimae conveniunt. Unde et Dominus noster, qui unius substantiae est cum Patre, velut rivus cum fonte, dicit: Qui videt me, videt et Patrem meum (Joan. XIV).

Cum igitur eo quo dictum est modo Verbi superni personam in secundo ab unitate liceat designare, dicamus quia, sicut per eumdem secundum unitas omnem numerum absque passionis suae et diminutionis vestigio creat, ita etiam Pater omnipotens [Col. 0106C] per Verbum suum impassibiliter et indefective omnia creavit semel, si tamen semel recipit aeternitas. Et ineffabiliter hoc disponendo praedestinandoque agens per Verbum, quod nobis saepius et temporaliter numerantibus unitas facit per secundum. Neque enim, licet saepius repetatur, unitas est nisi una. Omnia ergo, ut dixi, per Verbum Patris facta sunt, sicut omnes numeri ab uno per secundum creantur.

Ubi satis aperte probari videtur quia Pater sicut unus generans, Filius vero sicut alius genitus, et non solum genitus sed etiam unigenitus dicendus est. Quia cum ab uno non nisi aequalis sibi, id est unus generatur, merito ipse unigenitus vocatur. Pluralitas vero, id est numerus, cujus principium est binarius [Col. 0106D] ab uno, sicut dictum est, per alium, vel, si melius dicitur, a duabus unitatibus quae nihilominus designant Patrem et Filium, creata invicem se generat, et generatur per multiplicationem, tantoque longius ab unitate discrepat, quanto plus in varias numerorum species derivatur.

Nam ut terrenae divinaeque generationis distantia exprimatur, numeri quidem cujuslibet generatio non minus quam per binas species multiplicando agitur, ut quatuor per duos binarios, utque sex per duos ternarios, unitatis autem generatio per unam, id est per semet fit solummodo ut semel unum. Hoc enim ita esse notissimum est abacistis, qui, cum multiplicare voluerint unitatem, dicunt semel [Col. 0107A] unum. Cumque ita possit rimari, unum e duobus a nullo esse ideoque ingenitum, alterum vero ab altero esse ideoque genitum, sicque per hoc numeros creari; fide quoque valet percipi, quia Deus Pater ingenitus, Deus vero Filius genitus, et quia per ipsum omnia, ut scriptum est, facta sunt, et sine ipso factum est nihil (Joan. I).



CAPUT XXXVI. Sicut numerus tertius a primo et secundo est, ita Spiritus sanctus a Patre et Filio non generatur, sed procedit.

Deinde, ut appareant personae tres, quod est perfecta Trinitas, dicamus a primo tertium, non ternarium, in persona Spiritus sancti. Qui ideo, sicut a tanto numeri mysterio instituimur [cod. Cruc. instruimur], [Col. 0107B] non genitus, sed procedens dicitur, quia si genitus diceretur, non solum Patris, sed et Filii genitus dictus videretur. Quod quam absurdum et incongruum sit divinae generationis qualitati, ex humanae generationis ratione valet pensari. Quis enim homo duorum genitorum filius competenter dici posset? aut quis se duorum patrum filium a quoquam dictum ad injuriam non reputaret?

Quapropter, quia quidquid Spiritus sanctus est hoc de Patre et Filio esse habet, sicut et tertius a primo et secundo est, verius et aptius ab utroque procedens quam genitus dicitur Spiritus sanctus. Spiritus sancti namque proprietas est Patris et Filii Spiritum esse, et ab utroque aequaliter procedere; sicut et tertius aequaliter a primo et secundo procedit.

[Col. 0107C] Sed dum Patris et Filii Spiritus dicitur, per hanc personam nihil aliud nisi unitas et charitas, vel quidquid hujusmodi relative dici potest innuitur. Unde et Dominus in Evangelio ait: Ego et Pater unum sumus (Joan. X), quasi diceret: ego et Pater in unitate, id est in Spiritu sancto sumus. Qui nimirum sensus, nisi fallor, in exitu orationum multarum reperitur, ubi dicitur: Qui tecum vivit et regnat Deus in unitate Spiritus sancti. Quod ita licet colligi.

Si enim omne quod Deus est substantia dici potest, Pater autem et Filius unum sunt; ipsum ergo unum substantia est ideoque, duabus personis Patris et Filii commemoratis, tertiae personae memoria in unitate commendatur.

[Col. 0107D] Sive ergo unum, sive unitas vel charitas dicatur de Deo, non solum ad Trinitatem in unitate consistentem, sed etiam ad personam Spiritus sancti specialiter referendum est; quia cum non minus quam inter duos unitas et dilectio esse possit, hique duo in personis duabus, Patris et Filii, sint intelligendi; unus quidem diligens, id est Deus Pater, alter vero dilectus, id est Deus Filius, patet profecto ipsam dilectionem, qua unum sunt, quaeque ex utroque pariter procedit, accipiendam esse pro Spiritus sancti persona, in sancta Trinitate, tertia. Quamvis enim alia persona sit diligentis, alia dilecti, alia dilectionis, in eadem tamen dilectione quae tertia persona est, et qui diligit et qui diligitur unum sunt et in [Col. 0108A] unum conveniunt, sicut et in stagno fons et rivus confluunt nullam inter se differentiam habentes.

Sed ne impossibile vel incredibile tibi videatur quod in Deo Patre et Filio ejus tanta unitas et charitas sit, attende quia de unitate et charitate multorum fidelium scriptum est: Multitudinis credentium erat cor unum et anima una (Act. IV). Si igitur in multitudine hominum, quibus unitas accidentalis est, potuit fieri unitas, cur non potius credenda est semper esse in Deo Patre ejusque Filio, quibus coessentialis [cod. Cruc. coaeternalis] et consubstantialis est? Non enim Deo sicut homini virtutes ullae ex accidenti dono veniunt, sed in illa una substantia omnes simul virtutes speciales essentialiter consistunt omnesque ibi unum sunt. Nulla ibi justitia sine pietate, nulla [Col. 0108B] pietas sine justitia. Cumque his duabus virtutibus, id est justitiae et pietati, omnes concordent pariter, merito virtutum omnium concordia, quae in Deo Patre Filioque ejus est, unitas dicitur ipsaque, quia ab utroque procedit Spiritus sanctus.

Notandum quoque quia unitas Patris et Filii ipsa personarum distinctione declaratur. Si enim tres unitates pro sanctae Trinitatis specie ponamus, duasque ex eis pro Patris et Filii dualitate, quia duo sunt, colligamus, ipsa quae restat tertia, non dualitas, sed unitas appellatur. Quia vero eadem unitas non ad se sed ad dualitatem referenda est, necesse est enim ut alicujus et in aliquo sit unitas: et non magnum est si unus unum sit, sed mirum et ineffabile quod duo penitus unum sint, mihi videtur satis declarari [Col. 0108C] per tertiam personam, quae Spiritus sancti est, qui a Patre et Filio procedit, sicut et tertia unitas, a duabus unitatibus Patris et Filii unitas, quasi eaedem duae unitates Filii et Patris dicant: Ego et Pater unum sumus (Joan. X); illud scilicet unum quod persona tertia, id est unitas, de nobis testatur. Dualitas namque duos esse, sed eosdem duos unitas unum esse significat. Omnes quoque qui ad hanc unitatem spirituali dilectione confugiunt, unum efficiuntur. Ergo quod dilectio sancta accidentaliter erit in multis hominibus, aptans eos in unum, hoc Spiritus sancti persona substantialiter et aeternaliter ad Patris et Filii personas constat.

Exprimit ergo utriusque communionem et divinae substantiae unitatem, quae utique tanta est ut in [Col. 0108D] nullo extrinsecus indigeat, sed omnia in se contineat. Ideoque cum Patris et Filii persona dicitur meritoque utriusque unitas, id est Spiritus sanctus, simul semper consubstantialis manens, simul etiam semper personaliter commemoratur. Deitati namque nil magis quam unitas convenit ascribi.



CAPUT XXXVII. Exempla quibus docetur quomodo trinitas in unitate et unitas in trinitate sit intelligenda.

Ut autem haec unitas et trinitas quam de invisibili divinitatis substantia dico apertior credibiliorque fiat, libet aliqua de visibilibus rebus ponere exempla quomodo unitas in substantia et trinitas in personis existat. Sed primo hujus mysterii similitudinem [Col. 0109A] in aedificiis, dein in altera quaeramus materia. Credo namque quia providentia divina, sicut per plurimas similitudines coelestis vitae notitiam nobis tradidit, ita etiam multa unitatis et trinitatis suae argumenta reliquit. Unde ex multis duo hic inserere volo, ut per haec tam brevitati quam aedificationi tuae consulam.

Omnis itaque sructura lignorum vel lapidum, quamvis undique in parietibus peracta sit vel quantoscunque parietes in se babeat, nequaquam domus potest existere sine tecto. Si autem in duobus saltem parietibus coaequatis et perfectis tectum superponatur, mox domus dici valet pro eo scilicet quia omnia, quae his tribus peractis restant agenda, sunt quasi principalium adjectiva et ex illis dimetienda. [Col. 0109B] Duo autem parietes et tectum personas tres, sed unam substantiam significant, quia nec parietes nec tectum per se, sed haec tria rite conjuncta unius domus substantiam pariter efficiunt. Cum ergo haec ita sint, cujus, rogo, personae de tribus praedictis typus unitatem hujus substantiae, id est domus maxime ostendit? Quod si interrogaveris quomodo vel quare, ita collige.

Cum igitur construenda est domus quaelibet et peracti fuerint duo parietes, duas personas exprimentes, unus quidem pro eo quod initium operis est, quasi non ab alio sed a se et in semet incipiens: alter vero, cum priori omnino in latitudine, altitudine et longitudine aequalis esse debeat quasi ab [Col. 0109C] ipso exortus et emanans, necdum ad unitatem substantiae suae domus aedificanda pervenit. Cum autem tectum tertiam personam exprimens supponitur, tunc demum unitas substantialis domus efficitur. Idcirco vero tectum personam tertiam exprimit quia, sicut primo et secundo numeratis tertius mox numerandus ab eis procedit, ita etiam duobus parietibus in constructione praecedentibus tectum deinde construendum sequitur; neque enim sine parietum constructione tectum quodlibet ad habitaculum construitur.

Potest etiam hac ratione colligi quam congrue Deus domus [cod. Lamb. Dei domus] vel templum dicatur, non solum ob praedictam sanctae Trinitatis figuram, sed etiam ideo quia omnia quae in templo [Col. 0109D] quolibet pro pace et securitate, pro umbraculo et refugio temporaliter habentur, in Deo sola aeternaliter possidentur. Cujus nimirum templi porta et ostium Christus intelligitur. Unde ipse dicit: Ego sum ostium (Joan. X). Haec quidem de structura sufficiant dicta.

In accensa quoque candela inveniri possunt, ut reor, similia. Nam cum ardens elementis constet tribus, id est stupa, cera, luce, personarum trium figuram tenet. Sed sicut in domo persona tertia, id est tectum, ita et in ardente candela, tertia, id est lux, operatur unitatem substantialem. In neutro igitur, id est in aedificio et candela nulla habetur utilitas, nulla substantiae unitas, nisi tertia persona, tectum scilicet et lux, addita fuerit. Personam autem [Col. 0110A] dico pro ejusdem personae typo, ne idem toties dictum videatur taediosum.

Nonne ergo haec utraque, de aedificio videlicet et candela, dicta constant satis mira atque divina aptissimaque ad agnoscenda [cod. Cruc. cognoscenda] sacrae fidei rudimenta? ibi namque potest carnalibus etiam oculis comprehendi quomodo in personis tribus substantia una habeatur, qualiterque personarum trium nulla absque aliis quidquam operetur, sed omnes simul opus suum efficiant, quamvis singulis aliquod specialius conveniat. Protegi namque in domo et illuminari a candelae incendio specialiter convenit personae tertiae, quia et tectum inde dicitur quod sub eo commorantes ab aeris intemperie pluviarumque inundatione tegendo protegat; [Col. 0110B] et lumen, quod illuminet.

Quae scilicet utraque satis conveniunt personae Spiritus sancti. Ipse quippe in trinitate summa personam tertiam continens, et protector consolando moerentes et illuminator edocendo insensibiles dicitur. Unde Dominus noster ad discipulos suos de ejusdem Spiritus sancti missione loquens dicit: Paracletus Spiritus sanctus, quem mittet Pater in nomine meo, ille vos docebit omnia (Joan. XIV).

Inter haec etiam illud merito pensandum videtur quod in utraque similitudine, aedificii scilicet et candelae, tertia persona, quam unitatem personarum duarum exprimere dixi, addenda est desuper et superna respicit semper, velut in domo tectum et in candela incendium. Non ergo sine causa sacramenti [Col. 0110C] magni aestimo fore talia.

Arbitror namque illud designare quod, cum in aliquo labore homo Dei cooperator et adjutor esse possit, juxta illud: Dei enim sumus adjutores (I Cor. III), unitatis tamen donum, quod summum est bonum, quo quis ad perfectionem provecturus est, de superna solummodo gratia descendat; sicut scriptum est: Omne datum optimum, et omne donum perfectum desursum est, descendens a Patre luminum (Jac. I). Quod enim ex terra ortum vel in terra positum datur, initium quidem vel particula aliqua boni operis potest esse, sed ad substantiam perfectionis et unitatis non pertingit. Unde et idem Spiritus sanctus cum apostolos ad unitatis divinae culmen erecturus et instructurus esset, non, ut [Col. 0110D] prius, a Domino in terra posito datur, sed de coelo supra eos missus legitur.

Haec autem dico, non ut in illa trinitate summa personam ullam superiorem vel inferiorem credam, sed ut ostendam quia, sicut ejusdem trinitatis figura in nulla substantia corporali vel visibili sine aliquo superexcellente potest exprimi elemento, ita etiam in nobis nil boni valeat fieri absque gratiae supernae supplemento.

Ipsa namque, cum nos quasi sub personis duabus, id est anima et corpore, bonum aliquod in terra inchoantes, divinum auxilium pro perfectione, id est trinitate, invocamus, semper erit in nobis quasi persona tertia, oriens scilicet ex alto, et coaptans [Col. 0111A] utraque, id est animae et corporis opera diversa divinae unitati et trinitati.

Sed et hoc de Trinitate sancta commemorandum puto quia, cum Spiritus sancti persona, Patris et Filii, ut supra dictum est, unitatem et aequalitatem dilectionemque commendet, congrue hi qui, hanc personam imitantes, de sacrae fidei unitate, vel de pacifica Dei et hominis charitate, seu de consona virtutum omnium varietate rite scribunt aut loquuntur, Spiritus sancti gratia repleti dicuntur. Ejus enim dono totius unitatis fit ratio, sicut et ad lucis pertinet donum illuminata acies oculorum, licet ipsa lux non a se, sed aliunde procedit.



CAPUT XXXVIII. Sanctae crucis signum in summa Trinitate reperitur et quomodo.
[Col. 0111B]

Potest etiam sanctae crucis signum in trinitate et unitate summa inveniri. Si enim in modum trianguli tres unitates, duas quidem quasi per lineae normam aequaliter stantes, tertiam vero superius in medio duarum, ponas, quod etiam triangulo omni convenit, ut scilicet in dualitate consistat, in unitate autem respiciat hoc modo: [Figure: [Figura] 1Kb]

Cumque ita triangulum posueris, si unitatem quartam mediae inferius opposueris, signum sanctae crucis habebis. Ubi juxta fidem sacram magnopere pensandum quem cuique personae debeas assignare [Col. 0111C] angulum, ne vel dualitatem constantem vel unitatem eminentem incongrue discernas. Quod, ut reor, ita debet discerni.

Quia enim aequalis dualitas in Patre et Filio, unitas vero in Spiritu sancto intelligenda est, ascribendae quidem sunt duae, quae aequaliter consistunt, unitates Patri et Filio; tertia autem in medio earum desuper posita et velut ab utroque [cod. Cruc. utraque] procedens, Spiritui sancto.

Hujusmodi igitur ratio, nisi fallor, convenit trianguli mysterio, in quo etiam reor satis instrui posse de sanctae Trinitatis fidei omnes fideles. Deinde, quia in Trinitate unitas est veneranda, unitas, quae inferius posita restat, ascribenda est trinitatis unitati, sicque fit ut ex trinitate et unitate invicem se [Col. 0111D] aequaliter conspiciente et mediante signum sanctae crucis efficiatur, ut haec figura personarum proprietate distincta docet: [Figure: [Figura] 3Kb]

[Col. 0112A] Ecce crucis signum quam sacrum, quam venerandum, cur et adorari licitum sit mente fideli. Si enim trinitas et unitas divina est adoranda, crucis autem signum trinitatis et unitatis divinae constat speculum. Crucis ergo signum pro trinitatis et unitatis divinae speculo est adorandum, ea videlicet locutionis specie quia per id quod continet, id, quod continetur, significamus. Nam sicut in altari, non ipsam altaris structuram, sed sanctorum reliquias in eo repositas, et quod majus est, per easdem reliquias, illorum virtutes quibus ante Deum creduntur vivere veneramur et adoramus, ita etiam in sancta cruce, non qualiscunque ejus visibilis materia, sed invisibilis Dei virtus, quae per passionem Domini nostri Jesu Christi refulsit, quaeque ibi in [Col. 0112B] sanctae Trinitatis et unitatis specie jam dicta consistit, semper est veneranda et adoranda.

Est et aliud mysterium in sanctae crucis signo expressum quod postmodum de numero quaternario locuturus proferam. Adhuc quaedam subtilia de sancta Trinitate scio dicenda mysteria: sed quia nulla ratione congrua haec promere valeo, ideo ipsa penitus praetermittere, et aliqua de mystica numeri qualitate jam dicere volo, incipiens a binario.



CAPUT XXXIX. De mystico numeri binarii, ternarii, quaternarii et quinarii significatu.

Hic enim quanto vicinior est unitati, tanto plenior est virtute mysterii. Significat namque congrue virtutem illam qua Deo maxime appropinquamus, [Col. 0112C] id est charitatem: quia sicut binarius duabus unitatibus, ita et charitas bina dilectione Dei scilicet et proximi consistit. Praeterea, sicut idem binarius numeri est origo, ita etiam omnium virtutum radix constat charitas, ut plurima sacrae Scripturae probant testimonia, ex quibus unum sancti Gregorii proferam: Ut enim multi arboris rami ex una radice prodeunt, sic multae virtutes ex una charitate generantur.

Potest etiam in eodem binario primus significari homo. Sicut enim ex binario omnes oriuntur numeri, ita et ex primo homine omnes exorti sunt homines. Sed si alicui incongrua forte videatur haec sententia, pro eo scilicet quod primus homo ad Dei [Col. 0112D] similitudinem in trinitate et unitate existentem creatus est, quam binarius nullo modo recipit, attendat quomodo primus homo, postquam ad similitudinem Dei, id est ad Trinitatem factus est, per inobedientiae culpam perdidit ejusdem Trinitatis figuram et substitit [cod. Cruc. subsistit] in dualitate, quae est in personis animae et corporis; tertia persona, id est unitate, qua Deo adunari et assimilari deberet, jam perdita.

Si quis vero similitudinis divinae speciem in parente primo per ipsius culpam neget esse corruptam, legat sanctum Gregorium in homilia quadam ita dicentem: Quia imago exprimitur in drachma; mulier drachmam perdidit quando homo, qui conditus [Col. 0113A] ad imaginem Dei fuerat, peccando a similitudine Conditoris sui recessit.

De ternarii vero mysterio, pro eo quod in se tres unitates habeat, magnum quoddam sentio. Ipsum namque Dominum et Salvatorem nostrum in hoc exprimi credo, quia, sicut ille in duabus naturis, Dei videlicet et hominis, atque in una persona, ita et ternarius in duabus partibus, homini Deoque satis convenientibus, et in unius numeri vocabulo consistit. Binarius enim et unitas ejus sunt partes, quarum quidem binarius homini, unitas vero deitati omnimodo convenit. Sed et hoc non minus congruit: quia, sicut primus Adam terrenus, secundus autem coelestis dicitur, ita et binarius, quem primum hominem, ipsum scilicet Adam significari [Col. 0113B] supra diximus, prior est ternario secundum Adam significante.

Omnes etiam Christi vestigia sequentes ternarii speciem recipere merentur, qui prius vitiis dediti binario fuerunt assimilati. Ad quam nimirum receptionem et conversionem, ita Dei et Domini nostri Jesu Christi gratiam proximam habent, sicut unitas et ternarius binarium circumdantes eidem proximi agnoscuntur.

Si quis vero subtiliora rimari solitus velit, et hoc in ternarii mysterio exquirere quod Christus Jesus, non ut caeteri homines ex conjugio, sed ex Virgine sancti Spiritus virtute impraegnata genitus sit, habet in ternario quaestionis campum. Currat, si possit solvere propositum. Ego enim, etiamsi aliquid ex [Col. 0113C] hoc sentiam, tamen, ut aliis tantae solutionis triumphum relinquam, hinc nil dicere volo.

Per eumdem quoque ternarium possunt intelligi illae tres praecipuae necessariaeque omnibus Christianis virtutes, quas Apostolus commemorat, dicens: Nunc autem manent, fides, spes, charitas, tria haec (I Cor. XIII).

Quaternarius deinde proximus satis magno refulget mysterio, quia quadrifariam sanctae crucis figuram exprimit. In summitate quippe ejusdem crucis et in basi, nec non in geminis brachiis quaternarius numerus invenitur. Haec quidem ita esse ipso visu corporali possunt probari. Sed, si spiritualiter altiora penetrare velimus, maximum in ejusdem sanctae crucis quadrifaria figura sacramentum [Col. 0113D] reperiemus, quod scilicet et superius hic dicendum promisimus. Nam summitas ejus superna, basis inferiora, utraque vero brachia totius mundi ambitum eam continere significant. Unde nullus locus a virtute sanctae crucis vacuus esse credendus est.

Possunt etiam per eumdem quaternarium quatuor Evangelia, nec non quatuor virtutes, id est justitia, prudentia, temperantia, fortitudo congrue designari.

Quinarius licet in geminam significationem reproborum scilicet et electorum flecti possit, vel ob hoc quia tam mala quam bona quinque sensibus corporis efficiuntur, seu pro eo quod fatuae simul et prudentes virgines, sicut evangelica verba testantur, [Col. 0114A] eodem quinario numero comprehenduntur (Matth. XXV); ego tamen, quia omnem numerum infra denarium positum aliqua specialis mysterii virtute insignitum credo, hunc etiam aliquid boni specialiter exprimere aestimo. Nam, quia idem quinarius dimidia pars est denarii omnigena perfectione praeclari, et omne dimidium divisumque in se ipso imperfectum consistit, potest convenienter ipsam imperfectionis qualitatem, quae in cunctis mortalibus quantavis sanctitate praeditis invenitur, significare.

Si cui dictum hoc placeat, mecum sentiat; cui vero displicet, dicat melius, ut et hoc credamus. Ego interim, ut dixi, credo quinarium illam imperfectionem, qua nemo in hac vita positus caret, designare. [Col. 0114B] De hac namque imperfectione Psalmista dicit: Imperfectum meum viderunt oculi tui (Psal. CXXXVIII), quasi diceret: tu, qui solus perfectus es, his oculis quibus omnia vides, imperfectionem fragilitatemque meam maxime consideras; vel aliter: tu qui omnia nosti, scis quia coram te perfectus esse nequeo. Haec quidem de quinario.



CAPUT XL. Quid mystice numeri a senario usque ad denarium significent.

De senario autem hoc sentio quia, cum sit solus infra denarium in suis partibus perfectus omniaque Deus in sex diebus perfecerit, sanctorum quoque perfectionem significet. Sed ne contrarium videatur quod quinarium imperfectionem, senarium vero [Col. 0114C] perfectionem sanctorum designare dicens, imperfectum simul et perfectum posui, opus est explanare quomodo sancti quilibet in hac vita, imperfecti simul et perfecti sint. Ipsa nempe Veritas cum in quodam Evangelii loco universaliter negaret, dicens: Nemo bonus, nisi solus Deus (Luc. XVIII), alibi econtrario aliquem hominem bonum esse testatur, dicens: Bonus homo de bono thesauro, etc. (Matth. XII).

Quid igitur hac verborum repugnantia edocemur, nisi ut hominem imperfectum simul et perfectum posse fieri fateamur? ideo quidem imperfectum, quod Deo comparatus perfectionem nullam habeat; ideo autem perfectum, si imperfectionis et fragilitatis suae quantitatem jugiter attendat. Hinc etiam Salomon dicit: Septies justus cadit et resurget (Prov. [Col. 0114D] XXIV). Cum ergo longe a se discrepare videantur justus et cadens, il est peccans, quomodo idem qui septies peccat perhibetur justus, nisi quia hoc est maxima justi justitia suam injustitiam jugiter corde simul et ore Domino fateri, atque credere per hoc veniam peccatorum consequi? Unde et Psalmista ait: Confitebor adversum me justitiam meam Domino, et tu remisisti impietatem peccati mei (Psal. XXXI).

De hujusmodi perfectione et imperfectione idem Psalmista alias apertius loquitur. Cum enim orasset, dicens: Ab occultis meis munda me, Domine, et ab alienis parce servo tuo, mox subjungit, Si, inquiens, non fuerint dominati subaudis alieni: vel, ut in aliis codicibus invenitur, dominata, subintelligis, delicta, [Col. 0115A] tunc immaculatus ero (Psal. XXVIII). Non dixit, si penitus carebo delictis, sed, si mei non fuerint dominata, tunc immaculatus ero. Si autem quispiam immaculatus dicitur, potest etiam dici perfectus.

Ut autem aliquid adhuc altius de praefato utriusque numeri mysterio loquar, forsitan et hoc non sine causa est quia quinarium, quem imperfectionem, senarius, quem perfectionem designare dixi, non omnino post se, nec longe ante se, sed juxta se praepositum habeat. Quasi idem senarius diceret: qui mysterii velit perfectionem consequi, semper fragilitatis suae memor, ante se quid sit statuat, dicens cum Psalmista: Quoniam iniquitatem meam ego cognosco, et peccatum meum coram me est semper (Psal. L).

[Col. 0115B] His dictis de senario, progrediamur ad septenarium. Qui scilicet quid mysterii gerat quanto clarius est, tanto clariori et faciliori ratione proferri valet. Fateor namque quia superiora quaedam difficulter protuli. Sed Deo gratias, quia jam ad memoranda sancti Spiritus dona perveni septena. Haec enim septenarius significat numerus. Haec autem dona quoniam sunt maxime nota, dicamus alia.

Potest namque per se multiplicatus et requiem remissionemque designare. Si enim dicas septies septem, addita unitate fiunt quinquaginta; qui nimirum numerus et vitae praesentis et aeternae requiem significat. Unde et remissio vel requies, quae a Pascha usque ad Pentecosten ubique in sancta Ecclesia celebratur, sub eodem numero quinquagesimo continetur. [Col. 0115C] Et quam congrue per septenarium pervenitur ad quinquagesimum, quia per sancti Spiritus gratiam unusquisque incipit requiescere, et ad veram requiem tendere.

Est et aliud ejusdem septenarii mysterium. Omnes itaque numeri infra denarium positi aut generant aut generantur invicem, excepto septenario. Et ut hoc ita esse agnoscas, incipe a binario numerare, qui primus est numerus. Hic namque a duabus unitatibus creatus per se ductus generat quaternarium. Deinde hi duo, binarius videlicet et quaternarius, invicem ducti octonarium [uterque cod. octogenarium] generant. Idem binarius per ternarium ductus senarium; ternarius quoque per se ductus procreat [Col. 0115D] novenarium. Quinarius vero in medio eorum positus, si ducatur per binarium, generat denarium; sicque fit ut, sicut dixi, nullus absque septenario numerus infra denarium reperiatur qui non aliquem generet, aut generatur.

Quid igitur ex tanto dicere possum mysterio? Magnum quidem et speciale quiddam credo esse; sed ita videtur profundum ut virtutis suae penitus abscondat radium, nisi forte hoc quod non est genitus significet quia Spiritus sanctus, cujus dona per eumdem septenarium designantur, a Deo Patre et Filio non genitus, sed procedens dicitur; quod vero nullum generet, hoc designet quia, cum numerus in multiplicationem tendat, multiplicatio autem numeri carnalem significet generationem, merito Spiritus [Col. 0116A] sanctus non carnalibus hominibus in duplicitate et multiplicatione sui gaudentibus, sed spiritualibus in simplicitate et unitate divina constantibus, inspirationis suae gratiam creditur infundere. Et si fas est dici Spiritum sanctum generare, nihil aliud intelligi debet nisi quemlibet per inspirationem suam instruere et ad desideria sancta accendere, quia spiritus, ubi vult spirat (Joan. VIII). Unde etiam mos obtinuit ecclesiasticus, ut hi qui alios ad vitam spiritualem instruunt, patres dicantur (Eccli. VIII).

Haec igitur de septenarii mysterio in honore sancti Spiritus utcunque prolata, si ejusdem sancti Spiritus gratia congregans dispersa, vivificans cuncta, dignetur aspirare, spero sacrae fidei non discrepare.

[Col. 0116B] Octonarius item perfectionem significat, sed eam solummodo quae post septimanas hujus vitae promittitur. Sed et hoc satis congruum. Sicut enim septenarium, qui requiem significat, mox sequitur octonarius, ita et ille qui in hac vita ab operibus malis vacat et requiescit perfectionem beatitudinis aeternae consequi merebitur. Unde et Dominus in Evangelio octo beatitudines se sequentibus promisit, per has scilicet significans aeternae vitae perfectionem.

Qui in arithmetica instructus est disciplina multo plura hinc edere valet mysteria, quia illic, ut audivi, octonarius numerus vocatur cubus. Quod vocabulum ignorans, unde vel cur sic sit dictum nescio pariter ejus mysterium. Cujuscunque enim non [Col. 0116C] habetur massa vel materia, nulla prorsus ex ea efficitur figura [cod. Lamb. causa].

Jam vero pertingens ad novenarium, dicam, prout ingenii tenuitas permittit, et ejus mysterium. Hic itaque, ut mihi videtur, quanto majori circumdatus est utriusque numeri, octonarii videlicet et denarii, perfectione, tanto excellentioris mysterii refulget dignitate. Significat namque angelicos ordines, quia, ut Scriptura sacra prodit, novem ordines angelorum sunt; quorum quidam angeli, alii archangeli, alii principatus, quidam potestates, quidam virtutes, nonnulli dominationes, nonnulli throni, plerique cherubin, plerique seraphin dicuntur. Et notandum quanta consonantia sit numeri ad mysterium hujusmodi. [Col. 0116D] Quicunque enim octonariam perfectionem consequuntur, novenario id est angelico ordini coaequantur, Domino attestante, qui in Evangelio dicit: Illi qui digni habebuntur saeculo futuro et resurrectione ex mortuis, neque nubent, neque ducent uxores neque ultra mori poterunt. Aequales enim sunt angelis, et filii sunt Dei, cum sint filii resurrectionis (Luc. XX).

Sed et in hoc novenarius venerandus est, quia, cum omnis numerus per se multiplicans alium, ejus quasi parens, qui autem per hanc multiplicationem procreatus fuerit illius proles dici possit; novenarius congrue ternarii proles exstat, qui sanctam Trinitatem significat. Si enim dicas ter trini, quod est per seipsum facta multiplicatio numeri, novenarius [Col. 0117A] procreatur. Qua de re colligitur quia et sancti angeli et omnes angelicam vitam secuti convenienter dicuntur filii Dei, cum sint sanctae Trinitatis filii.



CAPUT XLI. De numero denario ejusque mystico significatu. Divisio numerorum in eos qui ad se dicuntur, et in eos qui relative ad alterius numeri consonantiam dicuntur juxta musicam.

Tempus et ordo jam postulat ut ex denarii mysterio aliquid parvitas nostra proferat. In quo sane reor hoc primo considerandum quia, sicut ex collectione constat unitatum, ita etiam coadunationem atque copiam significet omnium virtutum, deinde quod imitetur quodammodo ipsam unitatem. Sicut enim unitates collectae perficiunt denarium, ita ejusdem [Col. 0117B] denarii collectio repetita tendit in infinitum numerum. O quanta dignitas denarii, qui tam perspicue assimilatur unitati, imitans illam coadunata numerorum collectione, quia nequit naturali unitatis perfectione! Naturalis namque perfectio unitatis est per se posse subsistere; quod quia numerus nullus per naturam valet, solus denarius, imitatione illa quam dixi, id est collectione coadunata omnium numerorum implet. Hoc autem non sine causa esse, sed unitatis illius perfectionem, quae in electis fieri potest, credo significare. Ipsa denique, quantacunque virtutum collectione videatur consistere, nihil est per se; sed a vera unitate Domini habet esse. Haec ergo sola vera unitas est, quia non solum non eget externa collectione, sed et aliis tribuit se imitari [Col. 0117C] posse aliqua unitatis participatione. Unde et Dominus noster Patrem, cum quo unum est, pro electis ovibus [cod Cruc. omnibus] orans dicit: Pater sancte, serva eos in nomine tuo quos dedisti mihi, ut [Col. 0118A] sint unum, sicut et nos sumus unum (Joan. XVII). Hujusmodi igitur unitatem, quam electi quique collectione virtutum, quasi unitatum, adipisci possunt, denarius, ut dictum est, congrue significat. Sed cum tantae perfectionis excellentiam exprimat, patet profecto quia nemo in hac vita positus ita perfectus exstat ut ad eum obtinendum sufficiat. Credendum est autem et sperandum de Dei misericordia ut obtineri possit in futura vita, quando videlicet Paterfamilias, juxta conventionem factam, in vinea sua laborantibus eum addiderit.

His igitur utcunque prolatis de numerorum infra denarium constitutorum mysteriis, jam ultra specialem numerum aliquem ratione mystica comprehendere facultas non est, tam ex facundiae quam conscientiae [Col. 0118B] inopia. Verumtamen ut his qui de spiritualis plus quam carnalis prudentiae cibi refici desiderant aliquod gratum praebeam ferculum, voluntas est mihi omnes numeros in duas partes dividere; in unam quidem illos, qui ita in arithmetica disponuntur, ut nulla proportione harmonica copulentur, sed ad se tantummodo dicantur, ut duo, quinque, septem vel tres, septem, decem, vel quilibet alii ejusdem dissonantiae; in alteram vero eos qui relative ad alterius numeri consonantiam dicuntur juxta musicam, ut tres, quatuor, sex, octo, duodecim.

Quos nimirum numeros ita dispositos, ut medius ad minimum sesquitertiam, maximus vero ad medium sesquialteram, itemque maximus ad minimum [Col. 0118C] relatus duplam reddant proportionem, quia tales specialiter harmonicae deserviunt consonantiae, hic utique de ejusdem consonantiae mysteriis locuturus, opus habeo exempli gratia coram ponere.
[Col. 0117] [Figure: [Figura] 7Kb]

[Col. 0117D] In quarum scilicet partium duarum ratione designata tanta mysterii virtus inesse videtur, ut etiam sanctorum Patrum peritissimus aliquis ad hanc pleniter reserandum vix sufficeret. In primis enim invicem oppositis vel collatis utrisque valet inspici, quanta distantia sit inter carnales et spirituales homines tum ablata illius parte numeri, qui ad se dicitur, nam ita superfluus est in ratione, sicut et illi quos significat in compassione. In altero, qui relativus [Col. 0118D] est, satis speculatur quae consonantia sit in diversitate corporalium artium; et quae in diversis opibus vel fructibus provinciarum; et quae in varia dispositione virtutum; quae etiam inter coenobialis et saecularis vitae homines; nec non quanta consonantia sit in Veteris ac novi Testamenti collatione, vel quae aliarum rerum consonantiae. Postremo quid sit coelestis harmonia, reor hinc posse agnosci.

Haec igitur omnia quanta sit difficultas vel mente [Col. 0119A] vel ratione comprehendere, prudens quisque valet intelligere. Sed dum nihil ex his possim, ut decet, aliquid tamen utcunque proferre licet. Et primo quidem, quod et in primis propositum est, quid utrique numeri, ille scilicet qui ad se dicitur, et qui ad alterius consonantiam pertinet, oppositi significent. Deinde istius, qui consonantiae solummodo deservit, mysterium reserare cupio: illud aliquatenus ostendere satagens, quanta consonantia a Deo sint facta omnia tam terrestria quam coelestia, licet homo solus eamdem consonantiam jugiter cum vitiis suis impugnet.



CAPUT XLII. Quid mystice significent numeri qui ad se dicuntur? Quid ii qui ad aliud referuntur?

[Col. 0119B] Omnis itaque numerus qui, ad se solummodo pertinens, nullam efficit consonantiam, hominem congrue significat carnalem. Ille enim sola quae sibi sunt grata, id est temporalia, visibilia, carnalia diligit. Nulla sibi, nisi quae concuspiscentia et voluntas propria suggesserit, placent. Omnia quae aliis consona sive congrua sunt, displicent. Ad nihil aliud se natum arbitratur esse, nisi ut desideriis suis omnimodo famuletur: imitans illum divitem, qui, ut in Evangelio perhibetur, ita sibimet soli vixit, ut nec micas de mensa sua prolapsas alteri egeno poscenti tribuere curaret.

At numerus qui ad alium refertur, spiritualem significat hominem; quia spiritualis quilibet aliena damna seu lucra deputat ut sua; moribus alienis [Col. 0119C] semet conformat et aptat, illud jugiter recolens: Alter alterius onera portate (Gal. VI). Et: Nemo quod suum est, tantummodo quaerat, sed quod alterius (I Cor. X). Unde et Paulus apostolus non sibi soli, sed etiam aliis prodesse desiderans, dixit: Omnibus omnia factus sum, ut omnes lucrifacerem (I Cor. IX). Dominus etiam et Salvator noster, cum non pro se, sed pro nostra salute incarnari ac pati dignatus esset, relativus fore voluit.



CAPUT XLIII. Quam mirifica sit in corporis membris, in artibus tum liberalibus tum mechanicis, denique in regionum proventibus, ipsisque diversis virtutibus harmonia?

His igitur per utriusque partis praedictae oppositionem [Col. 0119D] breviter praelibatis, nunc vero, quia in harmonicis instrumentis aliquoties lusi, libenterque totius melodiae suavitatem audivi, libet etiam, prout Dominus dederit, in harmonia spirituali et intellectuali ludere: explanando scilicet quanta consonantiae mysticae suavitas in omnibus supradictis habeatur rebus. Sed priusquam de hujusmodi consonantia aliquid audias, oportet ut, quid sit eadem consonantia, plenius agnoscas. Quia enim non solum in sonis proportione numerorum relativa coaptatis, verum etiam in rebus quibuslibet rite ordinatis consonantia efficitur; omneque quod ordinatum constat, conveniens profecto et congruum efficitur: consonantiae hujus definitio videtur posse dici rerum dissimilium [Col. 0120A] convenientia. Proinde si in qualibet convenientia est consonantia; omnis autem creatura, licet dissimilis sit invicem, Deo ordinante convenit; consonantia ergo habetur in omni creatura.

Nunc igitur illud primo considerandum est, quod et in consonantiarum mysticarum ordine primo posui: quae scilicet consonantia sit in cujuslibet corporis humani membris.

Ibi namque cum unumquodque membrum famulatur alteri, omnia membra consistunt invicem congrua. Visus quippe et auditus, gustus, odoratus et tactus non solum sibi, sed etiam aliis corporalibus officiis famulantur. Quapropter dum omnes corporis sensus ad se invicem conveniunt famulando, consonantia utique in corporeis sensibus, velut in numero, efficitur.

[Col. 0120B] Videamus etiam quanta consonantia sit in diversitate corporalium artium. Cum igitur hic aurifex, ille ferrarius faber, iste caementarius; hic lignorum artifex, ille scriptor, iste pictor; hic in liberali scientia imbutus, ille mercator, iste piscator; hic in bellicis rebus, ille in agricultura doctus; hic texturae operarius, ille medicus, ille sutor, ille sculptor, iste auceps, ille venator; hic coquus, ille pistor; alter alterius sit artis, quae specialiter memorari nequit: nullaque ars praedicta sine alterius ope peragi possit; quid aliud quam consonantia quaedam quasi discrepantium vocum in omnibus hujusmodi artibus erit? (cod. Lamb. exit.)

Consideremus deinde qualiter consonent opes vel [Col. 0120C] fructus diversi provinciarum. Ubi magnam facundiae inopiam patior pro eo quod nec provinciarum, nec opum plurimarum vocabula agnosco. Sed rem quamdam profero, quae pro me satis loquatur cunctorum judicio. Omnibus etenim notum est quia negotiatores quique in regiones ac provincias plures procul positas saepius proficiscuntur, ut opes quasdam, quae in illis aut raro aut nusquam habentur, illuc afferant; et alias opes, quas in suis locis raras et pretiosas esse sciunt, inde nihilominus revehant. Cur ergo haec faciunt, nisi quia unaquaeque regio et provincia opes vel fructus illos habet quos altera minime possidet? Quamvis et hoc pro argumento maximo sufficiat quoniam mercatores nostros scimus aurum, pallia serica, nec non ignotas eximiasque bestiarum pelliculas [Col. 0120D] ad nos detulisse; quae omnia fatentur aut cum aere, seu cum vestimentis vulgaribus, vel vilibus domesticorum animalium pellibus in quibusdam provinciis comparasse. Unde aperte intelligitur quia et in hujusmodi diversitate invicem congrua consonantia magna habetur. Dum enim unusquisque alterius indiget opibus, consonans profecto compellitur esse alteri.

Veniamus et ad variam virtutum dispositionem, quantamque inter se consonantiam habeant, aliquantulum proferamus. Alii namque, ut Apostolus dicit, datur sermo sapientiae, alii sermo scientiae, alteri fides, alii gratia sanitatum, alii operatio virtutum, id est miraculorum, alii prophetia, alii discretio spirituum, [Col. 0121A] alii genera linguarum, alii interpretatio sermonum (I Cor. XII). Ad haec etiam nos subjungimus quia alius eminet in humilitate, alius in charitate, alter in castitate, alter in oratione, alter in discretione, alius in vigiliis, alius in jejunis, alter in eleemosynarum largitate, alter in infirmorum vel hospitum recreatione, alter in patientia, alter in alia virtute. Sed nullus profecto in qualibet virtute praedicta invenitur ita perfectus, ut non ope egeat alterius. Cur hoc, nisi quia invicem sunt omnes virtutes referendae, et plectro discretionis in consonantiam alternam commutandae? hujus namque consonantiae plectrum, discretio est virtutum.



CAPUT XLIV. Qualis et quanta reperiatur harmonia inter vitam monasticam et saecularem, Vetus et Novum Testamentum, corpus et animam, diversorumque hominum status?
[Col. 0121B]

Progrediamur et ultra, dicentes quae consonantia sit inter coenobialis et saecularis vitae homines. Igitur neminem in coenobiali vita positum reor ignorare quia multipliciter egeat saecularium hominum administratione. Quomodo enim vel victum vel vestitum seu ipsum habitaculum sibi aptum posset habere, nisi ex saecularium aliquorum labore? Unde omnimodo pensandum est cunctis in coenobiali proposito constitutis quia non solum sibi, sed etiam illis qui hujusmodi supplementa praebent, referenda est eorum spiritualis conversatio.

Similiter homines cuncti in saecularibus negotiis [Col. 0121C] positi, jugiter pensare debent quantum indigeant spiritalium virorum oratione: ne, inter delicias vel curas vel pericula innumera praesentis vitae depressi, aeternae salutis gloria priventur.

Cumque ab utrisque haec necessitas pensatur, et pro Dei amore alii ab aliis adjuvantur, quasi alternantes soni invicem suaviter resonant: unus quidem sonus superius, id est spiritualiter; alter vero inferius, id est saeculariter. Neque enim ulla fit consonantia, nisi ex aliqua suimet distantia.

Magna etiam dici potest consonantia, Veteris ac Novi Testamenti convenientia. Nisi enim in Veteri praedicta fuisset gratia Novi, nemo per fidem in Novo potuisset salvari; quia omnia fidei argumenta ab antecedentibus rebus sunt assumenda. Et, ut [Col. 0121D] sanctus Gregorius dicit, sequentium rerum certitudo praeteritarum est exhibitio. Utrumque igitur ad aliud relatum factum est nimis consonum; quia omnia quae in Novo per adventum Domini nostri Jesu Christi sunt impleta, in Veteri per prophetas vel mysticas rerum species fuerant praedicta. Ibi namque ejus incarnatio, ibi ejus passio, illius resurrectio et ascensio: etiam omnia quae ab Incarnatione Domini usque ad praesens, et quae in futuro saeculo, eveniunt, leguntur aut aperte praedicta vel typice praefigurata. Sed cum consideratur quanta consonantia sit in praedictis et impletis; quae quoque in futuris fiat, facile potest credere quisquis fidelis.

[Col. 0122A] Ad eamdem consonantiam pertinet ordinata animae et corporis compago; viri et mulieris propter necessaria utriusque subsidia multa conjunctio legitima; patrum et filiorum, divitum et pauperum, dominorum et servorum, magistrorum et discipulorum; conjugum quoque et virginum mirifica convenientia: quamvis enim virginitas longe superior sit conjugio, nihil tamen resonat sine ipso; quia nec esse valet sine illo. Sicut et tonorum integritas, licet comparationem nullam teneat ad semitonium, atque ipso tamen nullum sonum, qui juxta musicae artis auctores proprie consonantia vocetur, efficit. Sive enim diatessaron, sive diapente consonantiam dicere velis, sine semitonio nequis, de diapason vero superfluum est dicere quia, constat ex utroque. Qua [Col. 0122B] de re intelligi datur quia, sicut semitonium consonantiae necessarium est in melodia; ita conjugalium supplementa necessaria sunt in spiritali vita.

Notandum vero in his, quia, etsi non omnia ad relativam consonantiam, ad probationem tamen omnia conveniunt.

Praelati namque quilibet, excellentioresque in saeculo, ut domini, patres, magistri, divites per subditos sibi et pauperiores jugiter probantur: quanta videlicet eis cura praesint; quali fide nutriant et succurrant. Subditi vero, qualiter praelatis obediant; et pauperes, qualiter sufferant paupertatem, cum divites omni modo fulciri perspexerint.

Idem inter conjuges et virgines agitur. Magna namque probatio erit in utrisque. In conjugibus [Col. 0122C] quidem, si se congruis temporibus rite contineant: cum et virgines eadem fragilitate circumdatos, eisdem passionibus tentatos perpetuam habere castimoniam agnoscant. In virginibus autem, si, propositi sui excellentiam jugiter attendentes, curent ne retro cadant: quandoquidem multos licito matrimonio copulatos, aut sub continentia debita vivere (quae Deo tanto acceptior est, quanto liberius relaxari potest) vel prorsus, vita saeculari relicta, pro amore Dei desideria carnis cuncta respuisse audiunt.

Probantur et aliter virgines atque conjuges. Eo quidem modo virgines, si attendant quantas gratiarum actiones Deo pro hoc debeant quod, eos ad sublimissimum virginitatis gradum per inspirationis suae gratiam eligens, ab innumeris hujus saeculi [Col. 0122D] miseriis periculisque eripere dignatus sit, cum plurimos in eisdem miseriis positos reliquerit. Non solum autem virgines, sed etiam omnes qui, in quacunque aetate positi, ad sublimioris propositi arcem perveniunt, eodem modo probantur. Conjuges vero, omnesque in saeculari vita constituti, si attendant quanta gratia sit quod vel aliquibus deliciis temporalis vitae ulla pietatis divinae licentia valeant sic uti, ut tamen ab aeternae beatitudinis participatione non excludantur; cum plurimis videatur maximum, si cum contemptu rerum saecularium, cum contritione et afflictione carnis ac spiritus omnigena postremo cum saevissima morte, regni coelestis participes fieri mereantur

[Col. 0123A] Ad haec etiam nullus in aetate intelligibili positus relinquitur, qui non secundum qualitatem sibi collatae, vel in scientia seu sospitate, vel potentia a Deo probetur quid pro [cod. Lamb. in] ejus amore agere vel pati velit. Et quanta consonantia, qua unus quisque per alium probatur si est intelligens aut requirens Deum?

Sol quoque, luna et fructus terrae; volatilia, nec non universa animalia quae in aquis vel in terra versantur, dum nullatenus ad se seu propter se, sed ad humanos tantummodo usus condita subsistunt: consonantiae profecto velut numeri relativi deserviunt. Ex quibus valet probari quia, sicut scriptum est, nihil in terra fit sine causa, sed totum sub aliqua ordinatum est consonantia.



CAPUT XLV. De harmonia, quae in beatis obtinet.
[Col. 0123B]

Adhuc de unius, harmoniae coelestis scilicet, qualitate, quae tanto difficilior est ad proferendum, quanto minus habet ullum corporale vel visibile instrumentum, dicere, prout fides exinde capienda suggesserit, libet. Nihil enim aliud nisi quod fides capere valet, inde cuiquam dicere licet. Sed quia scriptum est: Fides sperandarum substantia est rerum, argumentum non apparentium (Hebr. XI); et Dominus et Salvator noster, ut in Evangelio legitur, plurima mysteria coelestia per aliqua terrenarum rerum explanavit argumenta: hinc etiam ego instructus arbitror, et credo magna coelestis harmoniae esse argumenta, omnia quae etiam dixi de hujus [Col. 0123C] vitae consonantiis, et quae usquam exercentur in musica arte instrumenta. Sicut enim in organis vel in monochordo, quae videlicet praecipua sunt in hujusmodi disciplina, varia discrimina sonorum, quolibet modo se praecedant vel subsequantur, per diapason coadunantur: ita in coelesti regno esse credo; ut, licet ibi pro meritis diversis alter quidem sanctus ad alterum quasi sesquioctavus, id est tonus integer, alter vero, ut sesquialter, id est diapente; et alius ut sesquitertius, id est diatessaron ad alium referatur: tamen omnes sancti per charitatis concordiam, quasi per diapason, unum resonent, unum sapiant; sitque eorum laus et gratiarum actio tam pro Dei et hominis (quia Deus homo factus est) nec non pro omnium saeculorum et elementorum [Col. 0123D] atque rerum consonantia, quam pro gaudiorum suorum remuneratione, sempiterna quasi quaedam harmonia habens varias differentias sanctitatis pro variis discrepantium vocum modis; habens etiam sanctiores quosque dispositos pro intensione; inferiores vero pro remissione.

Haec autem ita esse non affirmo, sed, ut dixi, credo, sciens scriptum: Videmus nunc per speculum in aenigmate, tunc autem, id est, in futuro saeculo, facie ad faciem (I Cor. XIII). Et iterum: Per fidem enim nunc ambulamus, et non per speciem (II Cor. V). Rursumque: Quod oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II).



CAPUT XLVI. De diversis diei et noctis mysteriis et significationibus.
[Col. 0124A]

Hucusque de numeri mysterio disserens, jam ad eorum quae deinde proposita sunt, id est, diei ac noctis, languoris et medicinae, copiae et penuriae mysteria explananda transire cupio. Sed illa superiora, id est dies ac nox, pro significatione varia ponuntur. Dies namque Jesum Christum aliquando significat, ut ibi: Nonne duodecim horae sunt diei? (Joan. II). Et nox diabolum, ut: Noctem illam tenebrosus turbo possideat (Job III). Interdum vero dies fidem vel justitiam; nox infidelitatem et iniquitatem. Ut: Nox praecessit, dies autem appropinquavit (Rom. XIII). Et iterum: Eratis aliquando tenebrae, [Col. 0124B] nunc autem lux in Domino (Ephes. V).

Interdum etiam dies pro tranquillitate, et nox ponitur pro tentatione vel tribulatione. Ut: In die mandavit Dominus misericordiam suam, et nocte canticum ejus (Psal. XLI). Ac si aperte dicatur: In tranquillitate misericordiae divinae notitia commendatur, sed in tribulatione ejusdem notitiae profectus probatur. Invenitur quoque dies pro spiritali, et nox pro carnali homine dicta, ut: Tuus est dies, Domine, et tua est nox (Psal. LXXIII). Ac si apertius diceretur: Tua gratia, Domine, spiritualis homo efficitur, et tuo judicio carnalis esse permittitur. Cum ergo haec tam varie ponantur, intelligi datur quia et adhuc aliquam significationem habere possint. Quam etiam ex meo addens, precor, ne dedigneris audire.

[Col. 0124C] Nox igitur, ut mihi videtur, non incongrue Vetus Testamentum, et dies significat Novum; sed et teneram hominis infantiam vel conversionem nox, dies autem maturos hominis annos et mores. Quae scilicet et in hoc valde concordant, quia, sicut Apostolus dicit: Non prius quod spiritale est, sed quod animale (I Cor. V). In omnibus praecedit animale et carnale; sequitur autem quod est spirituale. Sicut enim nox, carnalem utique vitam significans, divina institutione jam praecedit diem, quae designat spiritualem: ita et Vetus Testamentum, nec non teneritudo annorum simul et morum carnaliter conversantia [ita uterque cod.] praecedunt; sequuntur autem Novum et aetas et conversatio matura, spiritualem intelligentiam sortitae. Magna ergo erat nox in mundo, [Col. 0124D] cum nulla pene nisi temporalia et carnalia bona homines amabant. Magna nihilominus nox in homine, quandiu nullam habet vim rationis et bonae conversationis. Unde his omnibus satis congruit oratio illa Zachariae: Illuminare Domine, his qui in tenebris et in umbra mortis sedent (Luc. I). Sed et illa verba quae in hymnis nocturnis orando canimus: Tu, Christe, somnum disjice; tu, rumpe noctis vincula; tu, solve peccatum vetus, novumque lumen ingere.

Ut autem hanc significationem a nobis prolatam latius replicemus et conferamus, sicut in primo noctis tempore homines somno gravi, tam ex necessitate naturali quam aliquo labore diurno, solent deprimi, [Col. 0125A] nullo galli cantu aut familiaris curae strepitu excitati; ita et in prima mundi aetate omnes pene temporalium bonorum carnaliumque voluptatum torpore jacebant depressi, nullo spiritali gallo vel cura perennis vitae ab hoc lethali somno revocati. Quod scilicet ita esse apertissime Scriptura sacra testante probatur; quae, exceptis octo hominibus, omnes in tempore illo, diluvio inundante narrat exstinctos. In tenera etiam aetate vel conversione hominis, necdum capacitas rationis, necdum vigilat amor vitae spiritualis; sed imminet adhuc somnus quidem nimiae fragilitatis et affectus saecularis. Deinde, sicut nocte media appropinquante galli cantus aliquos excitat et ad negotia hujus vitae necessaria agenda provocat, ita etiam in aetatis mundanae processu, [Col. 0125B] patriarchae sancti praeceptis divinis instructi, plurimos mortales more gallorum coeperunt excitare, observationesque varias instituere, quae tam animae quam corpori fuerant necessaria. Similia de hominis aetate vel conversione proficiente constant intelligenda. Tunc enim rationali [cod. Cruc. rationabili] et spirituali sensu, quasi quodam galli cantu excitatus, incipit inter bonum et malum discernere, et in quavis disciplina proficere.

Post haec vero aurora propinquante magis magisque gallorum cantus solet perstrepere, et excussis saepius pennis adeo insolescere, ut, si qui juxta eos positi adhuc forsitan quiescere velint, vix ex importunis illorum cantibus possint. Sic nimirum, sic adventu Salvatoris nostri, solis videlicet aeterni, appropinquante, [Col. 0125C] plurima prophetarum praeconia ac documenta perstrepebant, et omnes secum conversantes ad exsurgendum emendatione morum excitantes, venturum totius pietatis et justitiae diem praenuntiabant. Quorum unus dixit: Parate viam Domini, rectas facite semitas Dei nostri; quia revelabitur gloria Domini (Isa. XL). Et post pauca idem: Ecce, inquit, Dominus Deus noster in fortitudine veniet, et brachium ejus dominabitur (Ibid.). Idem qui supra: Egredietur virga de radice Jesse, et flos de germine ejus ascendet (Isa. XI). Ast alter propheta dixit: Ecce dies venient, dicit Dominus, et suscitabo David germen justum: et regnabit, rex, et sapiens erit, et faciet judicium et justitiam in terra (Jer. XXIII). Et alius propheta: »Cum venerit, inquit, sanctus [Col. 0125D] sanctorum, cessabit unctio.« Eodem modo caeteri prophetae vaticinantes diem verum, id est, Salvatorem nostrum praenuntiabant esse venturum.

Similia etiam quodam modo in hominis aetate vel profectu maturiori evenire videntur, dum ei tam ex humana institutione quam divina inspiratione omnis disciplina exhibetur. Magnus enim et frequens dici potest galli cantus varia admonitio et correptio, qua indiget adolescens et neophytus; sed hujus admonitionis verba hic dicere volo aliqua, ut quis sit spiritalis galli cantus agnoscatur aliquatenus.

Dicendum namque est cuilibet auditori a doctore spirituali: »Declina a malo, et fac bonum. Subditus esto Domino, et ora eum. Noli aemulari in [Col. 0126A] eo qui prosperatur in via sua, in homine faciente injustitias (Psal. XXXVI). Disciplinam Domini, fili mi, ne abjicias, nec deficias cum ab eo argueris. Quem enim diligit, Dominus corripit (Hebr. XII), et quasi pater in filio complacet sibi. Quodcunque manus tua potest facere, instanter operare; quia nec opus, nec ratio, nec scientia erunt apud inferos, quo tu properas. Memento Creatoris tui in diebus juventutis tuae (Eccle. XII), et ne tardes converti ad Dominum (Eccli. V). Quae enim a juventute tua non congregas, quomodo invenis ea in senectute tua? Fili mi, accedens ad servitutem Dei, sta in timore et justitia, et para animam tuam ad tentationem (Eccli II).«

Item pluribus dicendum: »Gustate et videte quoniam [Col. 0126B] suavis est Dominus. Beatus vir qui sperat in eo (Psal. XXXIII). Nolite pueri effici sensibus, sed malitia parvuli estote. Sicut enim exhibuistis membra vestra servire immunditiae et iniquitati ad iniquitatem; ita nunc exhibete membra vestra servire justitiae in sanctificationem. Nolite prudentes esse apud vosmetipsos, nulli malum pro malo reddentes (Rom. XII), et carnis curam ne feceritis in desideriis. Stabiles estote et immobiles, abundantes in opere Domini semper, scientes quia labor vester non est inanis in Domino (I Cor. XV). Vigilate, et state in fide; viriliter agite, et confortamini: omnia vestra in charitate fiant (I Cor. XVI). Humiliamini sub potenti manu Dei, ut vos exaltet in tempore visitationis; omnem sollicitudinem vestram projicientes in [Col. 0126C] eum, quoniam ipsi cura est de vobis (I Petr. V).

Cum ergo his et hujusmodi verbis doctor quilibet studiosus auditores suos frequenter admonet, quid nisi galli officium implet, annuntians eis viam veritatis et lumen gratiae spiritualis? Nam quanto plus eos ad virtutum studia excitat, tanto propius sancti Spiritus gratiam omni die clariorem sibi adventuram denuntiat. Ad extremum vero, sicut orto sole, omnis mundus illuminatur, et umbra omnis effugatur, ita adveniens in carne Dominus omnes umbrosas Mosaicae legis caeremonias [cod. Cruc. superstitiones] ad spiritualis vitae lucem convertit, omnes idololatriae superstitiones annullavit, omniaque in se credentium corda doctrinae suae radiis illustravit. Idem quoque intelligitur evenire in humanae aetatis [Col. 0126D] vel profectus plenitudine. Tunc namque si praecedentibus galli cantibus, id est admonitionibus et doctrinis spiritualibus, rite est excitatus homo, tanta sancti Spiritus gratia, quam pro exorto die ponimus, in ejus corde refulget, ut, omnes carnalium affectuum tenebras omniaque mundanae prosperitatis gaudia contemnens, sola Dei praecepta tota virtute diligat, et cum Apostolo dicat: Cum essem parvulus, loquebar ut parvulus, cogitabam ut parvulus: quando enim factus sum vir, evacuavi quae erant parvuli. Haec igitur verba apostolica, quia tam spiritualiter quam carnaliter possunt intelligi, et mundanae et humanae aetatis, nec non conversionis personae apte conveniunt.



CAPUT XLVII. Quid sensu mystico innuant languor et medicina corporalis, quid copia et penuria rerum, etc.?
[Col. 0127A]

Quid autem mysterii gerat languor vel medicina corporalis, claret satis. Innuit namque languor quia, sicut corpus languidum ad omnia naturae officia necessaria erit invalidum, sic anima peccatorum mole depressa ad nullos virtutum fructus explendos constat valida. Econtra vero, sicut corpus varia medicinae corporalis impensione curatur, ita etiam anima spiritualibus remediis, id est oratione, vigiliis, continentia caeterisque virtutibus curata sanitati redditur. Ideoque qui credit quod corpus possit languidum curari, sciat etiam aliquo modo animam peccatricem posse sanari, si pro salute sua subsidium [Col. 0127B] divinum fideliter et diligenter imploret.

Copia quoque et penuria rerum victualium, eadem mysteria gerit. Nam sicut copia substantiae corporalis laetitiam vitae praesentis auget, sollicitudinem minuit; ita et spiritualium rerum incrementa perennis vitae praestant gaudia. Et sicut penuria rerum earumdem moerorem menti ingerit multiplicem, ita spiritualis vitae damna aeterna damnationis praefigurant lamenta.

Haec et de rerum mysteriis pro exemplo diximus, ut similiter exquiras mysteria in caeteris rebus, sentiasque quanta bene agendi facultas sit in elementorum simul et rerum figuris mysticis inquirendis et credendis.



CAPUT XLVIII. Elementa rerum, quae per divini nominis invocationem consecrantur, non solum mystica, sed et sancta et salutaria sunt. Haec ad altaris mysterium congrue ac apte assumpta sunt, etc.
[Col. 0127C]

Adhuc quoque dicendum restat quale in consecrationibus mysterium existat; cujus exemplum habetur in omnibus quae rite consecrantur a sacerdotibus, ut oleum, sal et aqua, fons baptismatis ipsaque elementa hostiae salutaris.

H. Cur, quaeso, haec non cum superioribus admiscenda decernis? si quidem, juxta rationem tuam, oleum, sal et aqua, panisque et vinum, quae sunt hostiae divinae aptanda, mihi videntur inter elementa; consecratio vero inter res deputanda.

O. Virtus consecrationis separat haec a caeteris. [Col. 0127D] In cunctis namque rebus et elementis vitae hujus mysterium aliquod quasi naturale inest, per quod unusquisque ad vitam futuram instrui potest.

Quaecunque autem elementa per divinam invocationem consecrantur, non solum mystica, sed etiam salutaria et sancta esse creduntur. Unde jure sunt seorsum ponenda quae tanta secernit differentia. Quia vero eadem solummodo discernit consecratio, rite sub ejusdem consecrationis ponuntur mysterio.

Sed ut mystica salutiferaque sit consecratio omnis, semper agenda est per divini nominis invocationem, et per sacram verborum divinorum commemorationem. Nam, nisi baptizandus juxta verba divina [Col. 0128A] in nomine Patris et Filii et Spiritus sancti mergatur in fontem, nullum ibi regenerationis agitur mysterium, nulla ibi percipitur remissio peccatorum. Quapropter, ut fiat mysterium regenerandi in aqua, agenda est sanctae Trinitatis invocatio praenominata.

Similiter in celebratione missarum, ubi corporis et sanguinis Dominici mysteria in panis et vini sacrificio sunt tractanda, nisi illa Domini nostri Jesu Christi verba, quae cum discipulis in coena recumbens, panemque et calicem eis porrigens; panem quidem: Accipite, inquit, et comedite ex hoc: Hoc est enim corpus meum; calicem autem: Bibite, ait, ex hoc omnes: Hic est enim calix sanguinis mei, qui pro multis effundetur in remissionem peccatorum; [Col. 0128B] hujusmodi, inquam, verba Domini nisi in consecrandis panis et vini sacrificiis a sacerdote dicantur, eadem panis et vini sacrificia in corporis et sanguinis Domini mysteria vivifica transfigurari minime sunt credenda. Alia enim verba, quae antea vel postea sacerdos missas celebrans dicit, benedictiones vel laudes sive orationes vocantur; sola autem praemissa Domini nostri dicta (quibus corpus et sanguinis sui mysteria, in pane et vino designata, per se commendavit ac in sui commemoratione fieri praecepit) transfigurationem et vivificationem eorumdem mysteriorum, in hostiam veram, perfectam et immaculatam per sacerdotis cujuslibet officium invisibiliter operantur.

Sed ut nulli incredibile videatur quod per verba [Col. 0128C] divina eadem mysteria efficiantur vitalia, recolat ipsum Dominum discipulis suis dicentem: Verba quae locutus sum vobis, spiritus et vita sunt. Cum ergo verba Dominica spiritus sint et vita, quid mirum si quaelibet elementa in mysterium assumpta per eadem efficiantur spiritualia et vitalia? Ubi notandum summopere est quia mysteria omnia per divini nominis invocationem facta, spiritualia quidem dici possint, pro eo quod spiritualiter consecrentur et fide sola percipiantur; nulla vero vitalia vel vivifica, nisi sola Dominici corporis et sanguinis mysteria.

Nam quanta inter verum corpus et umbram ejus imaginariam constat distantia, tanta creditur esse inter illa caeteraque mysteria. Cujus rei argumentum exinde potes capere maximum, quia, cum caetera salutis [Col. 0128D] mysteria sumentibus vel habentibus ea solummodo sint remedia, istud vero mysterium singulare non solum celebrantibus, et gustantibus, sed et cunctis fidelibus tam defunctis quam vivis adeo proficit, ut et vivi in infirmitate vel tribulatione positi, quamvis procul existant, ex hoc levamen sentiant; et defuncti, sicut sacra Scriptura testatur, pro se offerri ejusdem mysterii hostiam per visiones appetant. Et merito, quoniam, sicut unusquisque per baptismum in Christo renascitur, ita et per corporis ac sanguinis sui sacramenta reficitur, ne deficiat in via, quandiu peregrinatur a patria; et ut in unitate corporis ac sanguinis sui fide et perceptione unum sit. Sicut ipse dixit: Qui manducat meam [Col. 0129A] carnem, et bibit meum sanguinem, in me manet, et ego in eo.

Inter haec etiam considerandum est quam congrua elementa ad sanctissimae oblationis mysteria sint assumpta. Sicut enim panis corporalis exteriorem hominem maxime confortat, et vinum laetificat, ita etiam eadem verborum divinorum virtute sanctificata aptissime illius figuram exprimunt, qui, interiorem hominem confortans, dixit: Ego sum panis vivus, qui de coelo descendi. Si quis ex hoc pane manducaverit, vivet in aeternum. Et iterum: Ego sum vitis vera. Quia omnes ad se confugientes confortat, dicens: Venite ad me omnes qui laboratis et onerati estis, et ego reficiam vos. Itemque: Si quis sitit, veniat ad me, et bibat. Et, ut vulgariter loquar, cujuscunque [Col. 0129B] elementi refectione exterior homo maxime confortatur et laetificatur, ejusdem vocabulum Christus interiorem hominem confortans et reficiens aptissime sortitur.

Sed cum de mysteriorum coelestium virtute loquimur, convenit etiam aliquatenus explanare cur aqua cum sacrae oblationis vino miscenda sit in calice. Hujus ergo causam admistionis paucis expono verbis. Quia igitur Christi de latere perfosso in cruce manavit pariter sanguis et aqua, sanctorum Patrum decrevit sententia vinum semper aqua misceri in mysteriis Christi, ut quae simul cum sanguine Christi fluxit, in ejus etiam sanguinis mysterio misceretur. Haec quia sunt nota, breviter perstrinximus ipsa.



CAPUT XLIX. Exponit Othlonus qua ratione ad haec latius exponenda delatus sit, pluraque de fidei efficacia subjungit.
[Col. 0129C]

His itaque de mysteriorum qualitate prolatis, precor ut, si fidei sacrae contraria minime videantur, pro nulla verborum rusticitate vel mea vilitate respuantur. Si vero, quod absit! reperiantur errore aliquo involuta, corrigantur, quaeso, intentione pura. Verumtamen spero quia nequaquam multiplici traditus sum errori, cum tam sancta et praecipua de mysteriis divinis credenda protuli; quia scriptum est: Nemo potest dicere Dominus Jesus, nisi in Spiritu sancto.

Porro intentio et causa dicendi haec fuit hujusmodi. [Col. 0129D] Cum enim superius de facultate bene agendi varia ratio ageretur, probare volebam quanta et jam facultas esset bene agendi in virtute fidei. Nam quanto latior et perspicacior est ad arcana quaelibet capienda fides, tanto ampliores bene agendi habet vires; sed tamen non ita vires suas exercet, ut nulla patiatur opposita vel contraria. Perfidia namque omnisque error ei oppositus sentitur, dum fidelis quisque varias erroris spinas tam in se quam extra se ortas patitur. Juxta se quidem, per subtiles infidelitatis cogitationes; extra se vero per aliquos seductores. Sicque fit ut unusquisque, per aliquas fidei probatus contrarietates, quot modis potest errando male agere, tot modis valeat credendo bene agere. Haec [Col. 0130A] autem probatio maxime per mysteria divina agitur, quia eorum virtutem fides sola argumentatur.

Per difficilia quoque uniuscujusque fides probatur, sicut Abrahae. Qui cum rem difficilem sibi a Domino promissam audiret, mox absque diffidentia credidit, non considerans, ut Apostolus dicit, corpus suum emortuum, cum fere centum esset annorum, et emortuam vulvam Sarae. Sed confortatus est in fide, dans gloriam Deo plenissimeque sciens quia quaecunque promisit Deus, potens est et facere; ideoque reputatum est illi ad justitiam (Rom. IV).

Eadem etiam promeruit, cum, Isaac filium suum, super quo sibi seminis multiplicandi facta est promissio, jussus offerre, non distulit propter promissae posteritatis effectum, nec propter ipsius rei difficultatem; [Col. 0130B] sed tantum quod jubebatur studuit implere, credens filium moriturum posse resuscitari, ut in eo impleretur seminis multiplicandi promissio. Itaque meruit audire. Per memetipsum juravi, dicit Dominus, quia fecisti rem hanc, et non pepercisti filio tuo unigenito propter me, benedicam tibi; et benedicentur in semine tuo omnes tribus terrae, quia obedisti voci meae (Gen. XXII).

Idem quoque fidei meritum obtinere videntur quicunque voluntatem propriam pro Dei amore frangunt, vel varia vitiorum incentiva per Dei gratiam se superaturos credunt. Quanto enim haec sunt difficiliora, tanto praemia merentur majora.

Quomodo autem fides cujuslibet probetur per adversa, plurima sanctorum martyrum testantur certamina. [Col. 0130C] Fide namque ita fuerunt muniti ut nullis poenarum vel adversitatum afflictionibus possent vinci, sicut scriptum est: Sancti per fidem vicerunt regna, etc. (Hebr. XII).

Ecce audisti quanta bona fides operetur, et quid inter alias virtutes mixta mereatur. Audi etiam nunc quia plerumque eadem fides, cum desit facultas aliarum virtutum, sola meretur regna coelestia, sicut de latrone legitur. Hic enim, cum nihil boni aliud quam credere potuisset, per ipsam fidem, quam Deo exhibere potuit, maxima perennis vitae praemia promeruit (Luc. XXIII). Huic simile quid in vita Patrum invenitur.

Erat namque, sicut ibi legitur, meretrix quaedam multos homines trahens in perditionis foveam. Quae [Col. 0130D] dum a monacho quodam, fratre scilicet suo corriperetur et ad poenitentiam provocaretur, mox obediens fratri suo reliquit cunctas soliti officinas peccati. Cumque egrederentur pariter frater et soror, videns monachos quosdam sibi obviare, dixit frater sorori charae: Secede paululum de via, donec turba pertranseat ista, ne nos incongrue commeantes scandalum patiantur videntes. Quo facto post pusillum revocata est ad illum [cod. Cruc. per illum]. Eamus, inquit, precor, in viam nostram, soror. Illa autem non respondente, quaerens invenit eam obiisse. Tunc nimis contristatus retulit rem sanctis Patribus. Quibus pro ea orantibus, revelatum est cuidam coelitus quia pro fide tantum et devotione exhibita dimiserit [Col. 0131A] ei Deus omnia delicta, et post hanc vitam requiem sit adepta perennem.

Qui ergo capit Christum imitari, habet undique exempla bene vivendi; habet etiam ex aliqua parte facultatem bene agendi. Caeterum omnino errat qui per pacem et otium se assequi triumphum putat.

H. Quam variis plena dapibus constat tua mensa!


Nam cum perpaucis recreari postulo verbis.
Mox mihi diversa doctrinae das alimenta.
Hanc igitur coenam coelesti dogmate plenam
Qui bona cuncta creat solita pietate rependat.



L. Moralia, metra et sententiae.


Ante Dei vultum nil pravi constat inultum.
[Col. 0131B] Aut quis sponte sua mala punit, sive coactus?
Bellator fortis, qui se poterit superare.
Bestia crudelis est cor pravae mulieris.
Communis morbus communiter est abigendus.
Corrige te primum, qui rector sis aliorum.
Doctor perfectus quae rite docet prius implet.
Divitiae verae sunt virtutum bona quaeque.
Eloquium sanctum pretiosum fit super aurum.
Est quasi vas vacuum, cui cura deest animarum.
Fructibus ex propriis arbor cognoscitur omnis.
Finis praecepti constat dilectio Christi.
Grande scelus grandi studio debet superari.
Gratia sola Dei quos vult facit alta mereri.
Horrida bella gerit qui pacis foedera spernit.
Haerentes terrae nequeunt subdi theoriae.
[Col. 0131C] Impia quaeque studens nequit in Christo fore prudens.
Invidiae plenus super omnes exstat egenus.
Charos nemo suos Christo praeponere debet.
Lux aeterna piis, tenebrae sunt semper iniquis.
Lumbos praecingit qui carnis vota restringit.
Magna quies animi vitare negotia mundi.
Mors mala vincetur, si jugiter ante timetur.
Non poterit dici quam multa sit ars inimici.
Ne tardare velis, si quem convertere possis.
O quantis curis mens indiget omnibus horis!
Orandum semper, ne seducamur ab hoste.
Peccans quotidie studeat se mox reparare.
Praeceps ad risum praeceps quoque fertur ad iram.
Quam tenebrosus amor, quo lucis spernitur Auctor!
Quantum plus valeas tantum submittere Christo.
[Col. 0131D] Rara fides homini tribuenda est, pro dolor! omni.
Rex pius et justus studet hoc quod dicitur esse.
Si vis salvari, nil huic [cod. Cruc. hinc] praepone saluti.
Saepe bonum cupimus quod mox nos nolle probamus,
Terrenis inhians vix spiritualia credit.
Te laesum crede, cum cernis quemque dolere.
Utilitatis amor cito suadet quid sit agendum.
Ut lapis omnis homo, nisi mollis agatur ab alto.
Vis ingens animi nullius laude moveri.

Arrogantia, quae divites in opibus extollit, ipsa quoque divites in verbis saepissime subvertit.

Ardua scientiae dona humilitate indigent maxima.

Amor saeculi contemptus est Dei.

[Col. 0132A] Bene docens et male vivens virtutes, quas praedicat, moribus infamat.

Bellum optimum agitur, cum spiritus carni adversatur.

Brevitas vitae praesentis pensanda est ab universis.

Cito in crimina majora corruit qui parva pro nihilo ducit.

Curam in rebus minime necessariis agere peccatum est grande.

Caput est discordiae qui ex communibus propria studet facere.

Deo nihil mali est imputandum, quandoquidem ipso malo utitur ad bonum.

Difficile corrigitur nequitia quam concipit quis in pueritia.

[Col. 0132B] De peccato in peccatum corruunt qui Deum timere et amare negligunt.

Eleemosynam illam Deus exsecratur, quae ex rapina praebetur.

Errat facillime qui non curat quo rectius pergat.

Ex alieno periculo sapiens se corrigit et emendat.

Frustra pro salute corporis laboratur, nisi simul animae salus obtineatur.

Fallitur omnimodo qui spem suam ponit in homine vel in hoc saeculo.

Facile offendit qui non optimis, sed pessimis placere cupit.

Gulae et luxuriae deditus comparatur jumentis insipientibus.

[Col. 0132C] Grave est peccatum unde aliquis peccandi sumit exemplum.

Gratis a Deo data gratis etiam sunt ab hominibus danda.

Hoc studio converti quisque debet ad bona quo operatus est mala.

Humilibus et fidelibus divinae legis mysteria patent; superbos autem et infideles latent.

Homines plus quam Deum timere non est religionis Christianae.

Haeres et propinquus est spiritualis amicus.

Ignis concupiscentiae carnalis quanto diutius ardere permittitur, tanto difficilius exstinguitur.

Infirmitas carnis si patienter sustineatur, est quasi purgatorius ignis.

[Col. 0132D] Juveni nil magis noxium invenitur quam ut voluntatem propriam sequatur.

Injuriam magnam Creatori facit qui creaturam ullam plus quam illum diligit.

Laudis humanae avidus divinae retributionis respuit munus.

Longo usu discendum est quando cuiquam loqui vel tacere conveniat.

Licet multis vita tua placeat, tibi placere non debet.

Latentem superbiam nil magis comprimit quam culpa patens.

Mores et studia rectorum, ex qualitate conspiciuntur subditorum.

[Col. 0133A] Mollis et dissolutus non vir, sed mulier est dicendus.

Mulier dans opera virtuti vir potest dici.

Militis cujuslibet fortitudo non agnoscitur nisi in bello.

Nescit pene quid labor sit qui nunquam contra spirituales nequitias certare studuit.

Nemo se peccantem credat ideo minus puniendum quod multitudinem imitetur peccantium.

Nullum constat malum quo Deus non utatur ad aliquod bonum

Negligentia et otiositas hominem ad interitum ducunt.

Omnis dies velut ultimus tractandus est.

Oratione continua superantur vitia.

[Col. 0133B] Oculi petulantes, cordis luxuriosi sunt proditores.

Opere melius quam verbis Deus praedicatur et laudatur.

Positi in deliciis attendere nequeunt quanta sit poena perennis.

Parentes in tantum diligendi sunt et honorandi quantum illi subjecti sunt summo Patri.

Peccatum peccato adjicitur, cum id quod nequiter gestum est nequiter etiam defenditur.

Plurimi infamiam, pauci vero reatus verentur conscientiam.

Qui nunquam didicit subesse, nulli potest rite praeesse.

Quousque homini non displicent mala a se facta, [Col. 0133C] regnant in eo vitia.

Quae quisque velit metere prius debet seminare.

Quantum quis in humilitate profecerit et castitate, tantum Deo appropinquabit.

Ratio humana quot perversis cogitationibus renititur, tot coronas coelestes promeretur.

Resurrectio prima est resurgere a vitiis in hac vita.

Raptores alienarum rerum ipsi quandoque rapientur ad interitum.

Reprobi in hoc saeculo fatigantur desideriis et in futuro tormentis.

[Col. 0134A] Salus est divitum subvenire necessitatibus pauperum.

Summi Principis ministri imprimis sunt providendi.

Superbia sola corrumpit omnia bona.

Scripturae sacrae meditatio mentem retrahit a cogitatu noxio.

Tenax vel prodigus nimium, ambo in unum nimietatis confluunt vitium.

Temperatum omne tam Deo quam hominibus est acceptabile.

Tepide viventes Christiani difficilius corriguntur quam pagani.

Tacere qui nescit, nescit et loqui.

Viator ille stultus est qui in itinere, amoena prata [Col. 0134B] conspiciens, obliviscitur quo tendere disponebat.

Ubi non est timor Dei, ibi regnum peccati.

Victus ab uno quolibet vitio cito labitur in alia.

Volens retinere sanitatem nullius irrideat infirmitatem.

Ultra modum sunt delicati qui nulla adversa volunt pati.



EPILOGUS OPERIS.

Isthic conscripta legentes suppliciter posco ne solummodo superficiem verborum, quae alicubi forsitan prolata sunt incongrue, sed potius attendant intima sententiarum, scrutantes si qua in eis reperiri possit aedificatio animarum. Quid enim illa prodest lectio, in qua legens nihil aliud studet, nihil investigat, nisi ut scriptorem vel dictatorem [Col. 0134C] reprehendat, quasi ipse tantae sit scientiae ut omnia possit reprehendere? hujusmodi igitur lector quo plus aliis parat reprehensionis foveam, eo citius ipse incidit in illam, raptus videlicet subito in reprobum sensum quo seductus aut secreto aut etiam publice aliquod committat peccatum. Unde omni erranti prius compassio quam reprehensio est adhibenda, juxta illud Apostoli: Quis infirmatur, et ego non infirmor? (II Cor. X.) Et iterum: Alter alterius onera portate, et sic adimplebitis legem Christi (Gal. VI).




[Col. 0133]
OTHLONI SUMMA DICTORUM DE MYSTERIIS NUMERI TERNARII. Quanta bona in trinitate consistant?

[Col. 0133D] Agnoscens omne bonum in trinitate consistere, studui explanare, quo modo tantum bonum agnosci possit. Sed imprimis dicendum quod etiam primum est, et summum cunctisque fidelibus maxime attendendum. In tribus namque personis, Patris, et Filii, et Spiritus sancti, Trinitas summa consistit; et exinde omne bonum incipit. Deinde vero alia cupio proferre, in quibus trinitas aliqua simul invenitur. In ternario quippe numero ad imaginem Dei reformamur, qui per primi parentis peccatum lapsi sumus in binarium; in quo tam diu inhaeremus quandiu [Col. 0134D] ad Christum minime conversi fuerimus. Tres quoque diversitates in omni creatura consistunt. Aut enim est rationalis, ut angeli et homo; vel animalis, ut omnia quae flatu vitali sine ratione potiuntur; aut neutrum habens, ut lapides et arbores.

Item tres sunt gradus sanctitatis. Primus quidem, qui et maximus, constans in vita virginali; secundus, in viduali; tertius, in conjugali.

Item tres sunt qualitates hominum quae per numerum distinguuntur. Quarum prima consistit in eo numero qui dividitur solummodo in ternarium ut [Col. 0135A] novem, quique tam angelos quam homines angelicam vitam sequentes significat; alia in senario, qui quoque et dualitatem et trinitatem recipit, in vitiis diu jacentes, sed tandem conversos; tertia binario aliisque numeris dualitatem tantum recipientibus, per quos in malo perseverantes significantur.

Sunt etiam tria genera oppositorum, in quibus quanta misericordia Domini sit in homines valet satis agnosci. Quorum scilicet unum in diabolo sociisque ejus semel peccantibus et tamen semper damnatis consistit; aliud vero in hominibus quibus aut nulla salutis aeternae cognitio data est, vel qui scientes non ita a Domino corriguntur ut veniam mereantur; tertium est in jumentis quibus nulla rationalis scientia data est sicut nobis. Si igitur haec [Col. 0135B] tria opponimus nobis, qui licet quotidie peccemus, venia tamen nobis est promissa; si poenitentiam agamus, tunc merito dicemus quoniam misericordia Domini plena est terra (Psal. XXXII).

Item tria argumenta inveniuntur, in quibus cuncta Dei flagella, in hoc saeculo facta, bona et pia esse probantur. Unum quidem est in his qui mittuntur ad scholam vel ad quamlibet artem discendam, quam nemo sine flagellis discere valet; aliud est in his quibus pro infirmitate superanda amaritudo medicinae exhibetur magna; tertium vero est in his qui ad tantam stultitiam prorumpunt, ut nequeant aliter ad debita jura subdi nisi variis modis fuerint afflicti. Hujusmodi igitur flagella cum fuerint [Col. 0135C] ab hominibus gesta, nemo peritorum culpare solet illa. Unde et divina flagella tanto minus sunt culpanda, quanto magis Deus est bonus; quia sicut scriptum est: Nemo bonus, nisi solus Deus.

Sunt et tria tempora, id est praeteritum, praesens et futurum: in quibus omne quod fuit, et est, quodque fiet, retinetur quasi collectum.

Tribus quoque modis Deus ad nos loquitur in Scriptura sacra, pronuntiando videlicet, et admonendo, atque increpando. Ibi enim pronuntiatur omnibus, quae bona vel mala sint, et quae gloria bonorum vel poena malorum reposita sit in futuro saeculo. Ut in Evangelio: Qui crediderit, et baptizatus fuerit, salvus erit; qui autem non crediderit, condemnabitur. Et in psalmo: Custodit Dominus omnes diligentes [Col. 0135D] se, et omnes peccatores disperdet. Ibi etiam omnes admonentur ut fugiant a malo, faciantque bonum. Ut in Evangelio: Vigilate omni tempore, ut digni habeamini fugere quae ventura sunt. Et in propheta: Quaerite Dominum, dum inveniri potest, etc. Eodem modo increpantur ibi omnes peccatores cur in mandatis Domini sint nimis negligentes. Cujus nimirum increpationis verba proferuntur ita: Ut quid diligitis vanitatem, et quaeritis mendacium? Et iterum: Usque judicatis iniquitatem, et facies peccatorum sumitis? Talibus autem verborum modis ideo nunc utitur Deus, ut post hanc vitam nemo possit habere excusationem aliquam ignorantiae.

[Col. 0136A] Sunt etiam tres virtutes, id est fides, spes, charitas: in quibus omnis spiritualis vita et incipit, et maxime ad perfectionem tendit. Per charitatem enim omne bonum perficitur.

Haec igitur ac his similia spiritualis intelligentiae dicta, quae in libris meis inveniri possunt scripta, et investigare et scribere studui, cum multos prudentiae saecularis amatores cernerem occupatos in spherae et horologii et astrolabii labore, nec non in varia stellarum contemplatione. Quae scilicet quamvis et ego dicere possem, pro eo tamen quod in illis laborantes inspexi deficere in via Dei, id est in dilectione Dei et proximi, in humilitate aliisque virtutibus, animum meum ab eis averti.

Et ut hoc melius credatur quod de prudentiae saecularis [Col. 0136B] amatoribus jam dixi, exemplum referam de quodam homine prae multis prudentiam saecularem sequente, mihique notissimo. Hunc namque licet per multos annos docuerim bene scribere, recte juxta grammaticam legere, rite juxta Boetii monochordum psallere, saepissimeque eum monuerim praecavere ne a prudentia saeculari deciperetur, licet etiam tanta sibi beneficia exhibuerim, ut nequeant facile enarrari; inveni tamen in eo quoddam genus sapientiae quod et dictu et auditu constat miserabile. Ideo autem hoc genus sapientiae appello, quia ipse pro sapientia fecit et adhuc facit, ut scilicet mihi malum pro bono reddat.

Postquam igitur illum instruxi, sicut superius [Col. 0136C] dixi, tunc ipse, juxta ritum prudentiae saecularis elatus, non solum ea quae ego illi de communi regula monochordi dixeram, sed etiam hoc quod quidam Patres scribendo proferunt contempsit, et potenter in carminibus antiquis, aliter quam mihi rectum videretur emendavit. Tunc ego putans eum aliquid reminisci quantam benignitatem sibimet exhibui, saepius illum admonui tam scriptis quam dictis ut attendere dignaretur quia non conveniret tam insolita et imperita emendatio. At ille, admonitionis meae verba pro nihilo deputans, in sententia sua permansit. Cumque super hac re quererer, sibique querela mea a quibusdam suis atque meis amicis denuntiata fuisset, loquebatur ita de me quasi nesciret quis essem, vel quid vellem. Tantam [Col. 0136D] igitur negligentiam a prudentissimo amico meo mihi factam ideo hic patefeci, ut, juxta hoc quod Dominus in Evangelio admonet, dicens: Si peccaverit in te frater tuus, vade et corripe eum inter teipsum solum; usque si Ecclesiam non audierit, sit tibi sicut ethnicus et publicanus, ego etiam Ecclesiae dicerem quid erga me fecisset frater meus, ipsaque judicaret quid inter nos agendum foret. Nam quod de secreta admonitione faciendum praeceptum est a Domino, satis me fecisse spero.


Praemia fer digna scriptoris, virgo benigna;
Airammum cognosce tuum, veniam sibi posce.




[Col. 0137]
VENERABILIS OTHLONI MONACHI EMMERAMMENSIS EPISTOLA DE PERMISSIONIS BONORUM ET MALORUM CAUSIS. Ex cod. ms. inclyti monasterii S. Emmerammi Ratisbon. in lucem protracta a P. Bernardo Pezio.
(Thesaurus Anecdot. noviss. III, II, p. 251.)


INCIPIT EPISTOLA OTHLONI AD AMICUM SUUM, Cur Deus bona et mala hominibus accidere permittat.

[Col. 0137A] Quoniam aetati meae advesperascit et inclinata est jam dies, quam in scribendi atque dictandi notitia ex Dei gratia quondam habui, nequeo proh dolor! talia modo proferre verba, quae vel sapientiae, vel dignitati vestrae sint congrua. Verumtamen pro eo quod charitas vestra humiliter appetiit parvitatis meae litteras, aggredior aliquomodo vobis parere, eamdem videlicet charitatem cupiens exhibere obediendo, quam et vos exhibuistis petendo. Quid enim dulcius vel delectabilius esse valet charitate, quae in tantum laudatur, ut ipse Deus charitas esse dicatur? (I Joan. IV, 16.) Unde precor placeat vobis me, quantum possim, de charitate eadem hic loqui, et juxta Psalmistam: Magnificate Dominum mecum, et exaltemus nomen ejus in idipsum (Psal. XXXIII, 4). Merito igitur [Col. 0137B] a nobis est omnino magnificandus qui nos et ad similitudinem suam creavit, et cunctis rebus visibilibus praeposuit. Non minus etiam constat diligendus; quia postquam in hominis primi reatu peccavimus, non secundum potentiam suam meritaque nostra nos damnavit, sed secundum gratiam suam nobis quasi pater filiis condolens coaeternum sibi Unigenitum pro reparatione nostra misit, ut ejus doctrina salutifera instructi et poenitentiam ageremus pro commissis et beatitudinem consequeremur vitae perennis. His itaque pro eo quod sunt notissima pietatis divinae beneficia breviter prolatis, nunc ea, quae aliquantum obscuriora et quibusdam incognita sunt, prolixius commemorare libet: quomodo scilicet in his, quae videntur mala et saluti nostrae penitus [Col. 0137C] contraria, charitatem sapientiamque divinam inesse, omnemque terram, ut Psalmista testatur, [Col. 0138A] (Psal. XXXII, 5) misericordia Domini plenam esse agnoscere valeamus.

Bona igitur quaelibet nequeunt aliter a nobis prorsus agnosci, nisi per contraria et opposita sibi mala. Si enim dives, vel sanus existens nunquam te inopia vel infirmitate aliqua opprimi verearis, minime attendis, quantum bonum sint divitiae et sanitas, nec Deo gratias agere pro hujusmodi donis studes. Si vero his infirmitatem paupertatemque multorum opponens gratiam simul et judicium Dei attenderis, dona profecto illius agnoscere poteris. Dona quippe Dei per hoc maxime dona esse agnoscuntur quod interdum auferuntur, quodque oppositorum qualitate distinguuntur. Unde satis patet tam adversa quae dicuntur mala, quam prospera quae [Col. 0138B] dici solent bona, pietati et charitati divinae deputanda, et pro his diligendum esse Deum, qui sicut per prospera consolari, ita per adversa corrigere nos solet. Sicut et beatum Paulum apostolum, ne se in virtutibus plurimis quas habuit extolleret, colaphizari permisit (II Cor. XII, 7). Denique multo clementius fuit illum per adversa oppressum salvari, quam in prosperis permissum, et ob hoc in superbiam delapsum pro crimine tanto damnari. Hinc ergo datur intelligi, quia adversitas qua, tantus vir eguit, hominibus cunctis est necessaria. Quod nimirum ita esse Psalmista intellexit, cum supplex oravit, dicens: Bonitatem, et disciplinam, et scientiam doce me, Domine (Psal. CXVIII, 66). Ipse iterum sentiens quantum sibi profuisset hujusmodi disciplina, collaudans [Col. 0138C] Deum, dixit; Bonum mihi Domine, quia humiliasti me (Ibid., 71).

[Col. 0139A] Est et altera charitatis divinae causa in diversitate bonarum malarumque rerum nimis pensanda. Quia enim homini liberum arbitrium gratia divina contulit, ut unusquisque probaretur utrum bonis an malis rebus semet implicare vellet, necesse erat ut et bona et mala coram eo ponerentur, in quibus sibimetipsi notus fieret experimentumque qualitatis suae caperet, et ut querimoniam nullam contra Deum habere posset in hoc quod bene agendi facultas sibi data non fuisset. Tanta ergo charitas et sapientia Dei semper est attendenda, semper veneranda et diligenda, mirandumque semper quod in omni creatura nil existat sine causa. Aut enim ideo diversitas est in creaturis, ut, sicut jam dixi, invicem oppositis melius agnoscentes bona, pro his gratias [Col. 0139B] Deo ageremus, nobisque ab eo data penitus agnosceremus; aut ideo ut in arbitrio positi bene vel male agendi copiam haberemus

Est etiam adhuc latens divinae sapientiae et charitatis causa jugiter in creaturis, rebusque diversis pensanda, quae licet aliquatenus ad supradicta respiciat, speciale tamen quiddam in se gestat. Dico namque sapientiam et charitatem maximam esse, quod Deus et judicium justum quo hominem probans permisit cadere, et gratiam, qua dignatus est illum reparare, utrumque in creaturis rebusque sibimet oppositis ideo quotidie agit, quotidieque pandit, ut omnis homo, agnoscens judicium quod meretur, ad oblatam sibi gratiam fugiat et a malis operibus convertatur. Cujus rei explanandae gratia dicimus exempla. [Col. 0139C] Omnis namque creatura quae nobis adversatur, ut leo, lupus et mures, vilitasque omnis qua carnaliter circumdamur, nec non vitia quae nobis spiritualiter dominantur, justum Dei judicium per hominis [Col. 0140A] primi praevaricationem in nos factum innuunt; canes vero et oves, caeteraque animalia hominibus ad subsidium concessa, virtutumque omnium quas accipimus dona, ineffabilem divinae pietatis, nos jugiter procurantis dispensationem ostendunt. Sicque fit ut nihil fiat in terra quod non eveniat aut ex primae praevaricationis poena aut divinae pietatis causa. Quorum quidem unum Deum timere; alterum vero eum amare nos docet. Qui velit ergo evade e poenam aeternam, fugiat nunc ad Dei gratiam, discens in primis eum timere, deinde vero amare.

Haec igitur omnia Psalmista considerans cum admiratione dixit: Quam magnificata sunt opera tua, Domine! omnia in sapientia fecisti (Psal. CIII, 24). Hinc iterum alias dicit: Mirabilia opera tua, Domine, [Col. 0140B] et anima mea cognoscit nimis (Psal. CXXXVIII, 14). Haec etiam mirabilia opera oportet nos jugiter considerare, simulque aliis quibus opus est, quique dignantur audire, debemus intimare. Charitatem quippe, quam Deus nobis exhibuit corda nostra illustrando, mundi contemptum inspirando, nos quoque aliis exhibere debemus, admonendo eos, ut, cum tempus miserendi sit, fugiant a ventura ira quaerant Dominum, dum inveniri potest, invocent Deum, dum prope est (Isa. LV, 6). Nam modo cum promittitur venia conversis, prope est Dominus omnibus invocantibus eum in veritate (Psal. CXLIV, 18). Tunc vero cum judex districtus apparuerit, longe a peccatoribus existit, quia peccatoris nullius preces exaudit.


[Col. 0140C] Judicium tantum cunctis est nunc fugiendum,
Cum tempus veniae concessum creditur esse.
Haec ego mortales attendere deprecor omnes.


Explicit.




[Col. 0139]
VENERABILIS OTHLONI MONACHI EMMERAMMENSIS LIBER DE CURSU SPIRITUALI. In lucem editus ex cod. ms. imperialis monasterii sanct-Emmerammensis Ratisbon. R. D. P. Casparo Altlechner Benedictino Mellicensi.
(Apud R. B. Bernardum Pezium, Thesauri Anecdotorum novissimi III, II, 257.)



PROLOGUS LIBRI HUJUS.

[Col. 0139D] Audiens simul et videns longe lateque detineri illa erroris et afflictionis signa, quae in Evangelio nec non in aliis libris praedicta sunt de novissimis hujus saeculi temporibus, sed pene nulli valens prodesse consilio vel exemplo (unusquisque enim, quem admonere praesumpsi, dicebat se necessario sequi aliorum gesta, nec aliud posse facere nisi quod [Col. 0140D] principes rectoresque hujus mundi videret facientes) cogitare coepi quid ad haec facere possem. Dolor namque, qui pro negligentia tanta mihi inerat, nunquam me sine cura permiserat. Et quomodo possem, vel sine cura vel sine maxima admiratione esse, cum peritissimos quosdam clericos audirem optima quaeque aliis praedicare, sed mox post praedicationis [Col. 0141A] horam pessima jubere et perpetrare? Quid enim pejus potest esse, quam judicia quaeque subvertere, nullam judicii veri spem subjectis relinquere, res alienas jugiter concupiscere, easque occasione qualibet auferre, monasteria Deo sanctisque ejus mancipata destruere? Quibus si vel unus ager ad eorum proprietatem pertinens auferretur, seu a censu sibi placito minueretur, maximam sibi injustitiam factam quererentur. Nec tamen scire valent quantam ipsi injuriam Deo in locis sibi commissis faciant. Tantam igitur miseriam saepius attendens, nec emendare valens, tractavi vel scribere aliqua de Scripturis sanctis exhortatoria dicta, ut qui sermone communi dedignantur corripi, lectione saltem sacra corrigantur. Unde precor omnes (qui haec legere dignantur) [Col. 0141B] ut, et propria et aliena pericula attendentes, studeant se aliquatenus emendare, et quoscunque possint admonere, ne quis credat se peccantem ideo minus puniendum quod multitudinem imitatur peccantium.

Est etiam res alia in tempore instanti pensanda [Col. 0142A] et admonenda. Quia enim per multos jam annos peccatis exigentibus penuria frugum laborabant homines, opus est rectoribus hoc providere? quid agendum sit pro ejusdem penuriae plaga mitiganda. Multiplex namque doctrina tam in Veteri quam in Novo Testamento invenitur hoc instruens, ut quotiescunque plaga aliqua superveniat, mox homines pro peccatis suis poenitentiam agentes, seque emendantes, communiter invocent Deum pro necessitatibus suis. Sic quippe Ninivitae conversi mitigaverunt iram Dei (Jon. III). De filiis quoque Israel saepe legitur: Quia clamaverunt ad Dominum cum tribularentur, et de necessitatibus eorum liberavit eos (Psal. CVI, 6-28) Sub nostris etiam temporibus saepius homines plagis multis afflictos audivimus; sed postquam pro peccatis suis confessionem [Col. 0142B] ac poenitentiam agentes se emendaverunt, mox flagella Dei cessaverunt. Hoc igitur, quaeso, rectores pensantes provideant, qualiter innumerabilis vanitas sub modernis temporibus exorta emendetur, ut Deus placatus populo suo misereatur



INCIPIT LIBER DE CURSU SPIRITUALI.
[Col. 0141]


CAPUT PRIMUM. Quid sit stadium et cursus spiritualis.
[Col. 0141B]

Vox apostolica, fratres charissimi, admonet nos dicens: Nescitis quod hi qui in stadio currunt, omnes quidem currunt, sed unus accipit bravium? Sic currite, [Col. 0141C] ut comprehendatis (I Cor. IX, 24). Haec igitur verba juxta litteram et carnalem intelligentiam referunt hoc quod apud gentiles quondam agebatur, et adhuc apud quosdam agitur. In loco namque spatioso et ad currendum apto convenientes, bravium aliquod ad signum juxta mensuram sibi placitam procul statuerunt, quod ille unus qui caeteros procurreret accepturus erat: quo facto, qui inter eos strenui et agiliores videri cupiebant, quot vicibus placuit, certatim currebant. Alii vero ad hujusmodi spectaculum visendi tantummodo gratia confluentes stabant. Unde etiam a stando, vel, ut quibusdam placet, a statu ipsius cursus idem locus vocabatur. Nuper quoque legi stadium Graece, spatium Latine dici. Sed nos undecunque vocatus sit ille locus parvipendentes, [Col. 0141D] attendamus magis quid per eumdem cursum Apostolus nos instruere velit. Mysterium quippe magnum in eo agnovit esse, cum dixit: Sic currite, ut comprehendatis Quasi diceret: Sicut illi qui in stadio currunt omni modo student ut unusquisque alium currendo praecedat; ita et vos studete qualiter alios in virtutibus, et in omni opere bono praecedatis. Talis enim cursus cunctis est semper agendus. Sed et hoc summopere pensandum est, quod dicitur: Omnes quidem currunt, sed unus accipit bravium. Quid itaque per illum unum intelligere debemus, nisi quemlibet electum, qui et in unitate fidei, et in caeteris virtutibus, quae pro [Col. 0142B] sui concordia unum sunt, perseverans, unus idemque esse contendit? Quid vero per illos omnes qui simul currunt, sed ad bravii merita non perveniunt, nisi hos qui ad fidem quidem sacram venientes, et bonorum operum initia arripientes, ad tempus credunt, [Col. 0142C] sed in tempore tentationis recedentes, in bonis persistere negligunt? Haec igitur, fratres charissimi, attendentes, sic currite, ut magis connumerari valeatis inter paucos electos qui unum esse cupiunt, et, in eo usque ad finem vitae perseverantes, bravium felicitatis aeternae percipere merentur, quam inter infinitam reproborum multitudinem, qui sic a sollicitudinibus et divitiis atque voluptatibus vitae hujus suffocantur, ne in aliquo opere bono quod coeperunt, perseverare valeant.

Pensate etiam quanta distantia sit inter ejus stadii quod ab hominibus statuitur, et inter illius quod a Deo statutum est cursum. Ibi quippe cunctis simul currentibus una mensura et bravii et currendi proposita, [Col. 0142D] nullis nisi velocissimis et sanissimis datur spes cursum talem aggrediendi; in hoc autem stadio quod Deus statuit, tam debiles et claudi, senes et infirmi, nec non pauperes quam juvenes, et sani atque divites currere possunt. Servulus namque ille paralyticus, de quo in Dialogorum libro sanctus narrat Gregorius, cum aliis in hujusmodi stadio currentibus satis celeriter cucurrit, cum ea quae sibi possibilia erant promptissime peregit. Vidua quoque illa pauperrima, de qua in Evangelio legitur, una cum divitibus cucurrit, cum illam quam potuit oblationem minimam ad templum detulit (Luc. XXI). Nonne ergo per haec atque his similia exempla considerare potestis quantum differant humana a divinis, quantaque [Col. 0143A] vanitas sit res transitorias et fallaces aeternae felicitati praeponere? Sufficere namque nobis deberet in paucis argumentari, quanta vanitas et paupertas saeculi, quantaeque divitiae sint pietatis divinae. Nunc, licet omnis creatura in nos clamet alicujus argumenti modis, nos tamen, proh dolor! velut surdi, nullumque sensum spiritualem habentes, audimus quidem praecepta Dei, laudamus etiam aliquando sapientiam pietatemque ejus, sed post modicum tempus ea quae verbis laudavimus operibus pravis reprehendimus, ita ut videamur nescire vel quanta poena male facientibus, vel quanta merces bene facientibus post hanc vitam sit reposita. Hanc igitur negligentiam in cordibus, quaeso, vestris dolentes tractate qualiter eam emendetis; simulque [Col. 0143B] aures audiendi ad ea exhibete quae de stadii divini cursu adhuc proferre cupio. Maxima etenim res exinde valet intelligi, quam juxta scientiae meae parvitatem cupio vobis aliquatenus denudare, ut postmodum intentione majori eam valeatis perscrutari.



CAPUT II. Quot sint currentium species, et quo modo cuilibet currendum sit, si recte currat.

Sed ut facilius ea quae inde dicturus sum in memoria teneatis, primo quidem quis sit cursus cujuslibet specialis, deinde vero quis generalis, dicere aggrediar. Aliter namque currere debent, qui ad monasticae vitae professionem confugiunt, aliter qui in saeculari vita consistunt, aliter pastores et judices [Col. 0143C] Ecclesiae, aliter qui litteris imbuti Scripturam sacram legere solent: quidam vero cursus est talis, ut simul conveniat omnibus.

Qui in vita monastica commorantur attendere debent quia hoc quod Psalmista ex persona Domini dicit: Vacate, et videte quoniam ego sum Deus (Psal. XLV, 11), illis specialiter dictum est. Ipsi enim tanto plus caeteris vacare et videre debent quid sit Deus, quanto minus saecularibus curis premuntur, et quanto certiorem victum et vestitum aliaque necessaria ex impensione communi statuta habent. Vacare autem et videre quae sint divina, nihil aliud intelligimus, nisi contemplativae vitae perfectionem, quae consistit in vigiliis, in castitate, in jejuniis, in charitate, in contemptu saecularis curae, in patientia, in [Col. 0143D] humilitate, in obedientia, in benignitate et in caeteris virtutibus, quae frequenter in Scriptura sacra commemorantur. Pensare etiam debent spirituales viri et feminae, quia sicut lapides pretiosi pro totius fabricae praecipuae ornatu ponuntur, ita et ipsi pro cunctorum in sancta Ecclesia degentium speculo positi sunt, ut in eorum aliquatenus inspiciatur sanctitate quid de divina credendum sit puritate. Nam in nimio solis splendore possumus discere quam sit immensa omnipotentis Dei charitas: Invisibilia Dei per ea quae facta sunt intellecta conspiciuntur (Rom. I, 20). Hujusmodi igitur studiis quae jam diximus jugiter inhaerere et vacare, cursus hominum spiritualium est.

[Col. 0144A] Deinde dicendum qualis cursus sit saecularium, eorum videlicet qui, quamvis in saecularibus curis positi, sperant tamen in Domino, et, quantum praevalent, inter mundana meditantur divina. Pensare quippe debent quia sicut in cujuslibet magni principis domo aurea vel argentea vasa habentur, ita etiam lignea et fictilia, quodque nullus recte valet dici dominus, nisi cui aliquis sit servus. Praeterea notandum quia sicut Deus multiformis est in gratia et virtute, ita et in servitute. Placent enim ei maxime optima, grata sunt etiam illi bona minora, quae si non essent, nequaquam diceret de Maria: Optimam partem elegit, quae non auferetur ab ea (Luc. X, 42). Optima denique pars dici nequit, nisi inter [Col. 0144B] boni minoris partes. Sed et hoc, quod dicit: In domo Patris mei mansiones multae sunt (Joan. XIV, 2), meritorum diversitates ostendit. Ex quibus colligitur quia non solum spiritualium hominum, qui per aurea et argentea vasa, optimamque partem, sed etiam saecularium, qui per lignea et fictilia, minorisque boni partes significantur, servitus necessaria sit in sancta Ecclesia, quae est summi principis domus. Haec autem, fratres charissimi, ideo dixi, ut his qui in saeculari vita rite conversantur ostendam aliquomodo posse cum spiritualibus viris in legis divinae stadio concurrere, et coelestia gaudia promereri. Si enim juxta substantiae suae modum pauperes recreare studeant, si fraudem nullam in agricultura committant, [Col. 0144C] terminos antiquos transgredientes, si rerum suarum decimas tribuant: si se a meretricibus contineant, et liciti matrimonii copulam sequentes, in Quadragesima, et in aliis jejuniis antiquitus statutis, nec non in festivis temporibus a conjugibus abstineant, si filios ad timorem amoremque Dei instruant, si turpia et inhonesta ludicra devitent, si fideliter his quibus subditi sunt servire studeant, si illas incongruae rasurae et monstruosi vestitus nugas, quae noviter a quibusdam stultissimis hominibus inventae vel allatae sunt huc, abjiciant (peccatum namque magnum est turpi et insolita rasura vel vestitu incedere), si ritus gentiles auguriandi in rebus variis prorsus contemnentes, universalem fidei sinceritatem, quantum possibile est illitteratis, [Col. 0144D] corde teneant: si, Deum tota virtute diligentes, cunctis quae possident praeponant, celerem cursum agunt cum aliis ad Deum currentibus. Dico etiam adhuc aliquid amplioris gratiae, non ex mea praesumptione, sed ex divinae pietatis consolatione. Si quid in his omnibus, quae jam diximus, fragilitate humana devicti peccaverint, et continuo poenitentiam agentes Deo sacerdotique suo confiteri curaverint, venia promissa est illis, attestante ac dicente propheta: Si impius egerit poenitentiam ab omnibus peccatis suis, quae operatus est, et fecerit judicium, et justitiam, vita vivet, et non morietur (Ezech. XVIII, 21). Et Psalmista: Confitemini Domino, quoniam bonus, quoniam in saeculum misericordia ejus (Psal. CXVII, 1). [Col. 0145A] Si ergo tantam gratiam sequentes saeculares viri cum operibus bonis in hujus vitae stadio currant, in domo Patris summi cum caeteris Christi fidelibus aeternas mansiones obtinebunt.

Qualis etiam cursus specialiter agendus sit pastoribus et rectoribus Ecclesiae, jam volumus dicere. Ad ipsos quippe dictum est: Diligite justitiam, qui judicatis terram (Sap. I, 1). Et: Quaerite judicium, subvenite oppresso, judicate pupillo, defendite viduam, et venite et arguite me, dicit Dominus (Isa. I, 17). Illi denique, cum non solum pro suis, sed etiam pro cunctorum sibi commissorum delictis reddituri sint Deo rationem, amplius quam dici possit indigent ut, jugiter attendentes quia cui plus committitur, plus ab eo exigitur, sed et illud: Judicium [Col. 0145B] durissimum in his qui praesunt, fiet (Sap. VI, 6), et cujus rei vocabulum gerant (pastor enim a pascendo, et rector a regendo dictus est, pascant et regant sibi commissos in veritate, prout cuique agnoverint opus esse, elatos impios reprimant, humiles et religiosos, pauperes simplicesque defendendo extollant. Recolentes quoque, quia qui in vice Christi sunt positi, Christum debent imitari, ita vivant ut nullum pravis exemplis corrumpant vel per elationem quae principibus facillime subrepit, vel per vestium praecipuarum superfluitatem quae a plurimis nec creditur esse peccatum, non attendentibus quod in Evangelio legant illum divitem, hic purpura et bysso indutum, in inferno sepultum (Luc. VI); vel per familiarium pravorum consilia, seu per avaritiam quae [Col. 0145C] in tantum plurimos rectores tam ecclesiasticos quam saeculares obcaecare solet, ut munera super innocentes accipiant causamque justitiae non requirant, sed omnia habeant venalia secundum speranda pecuniae dona. Talia igitur sequentes non solum ipsi minime ad coelestia currunt, sed et alios exemplis suis impediunt. Quicunque vero rectorum ea quae ad susceptum regimen pertinent, agere studuerint, non mihi opus est dicere quam salubrem cursum faciant, quid in hoc mereantur. Ipsi namque optime sciunt et bonorum praemia, et malorum poenam futuram, et quoniam diligentibus Deum omnia cooperantur in bonum (Rom. VIII, 28). Sed satis hinc dictum.



CAPUT III. Quomodo cursum suum instituant qui sacrarum litterarum scientiam consecuti sunt.
[Col. 0145D]

Curramus nunc aliorsum, dicentes qualiter bene currere valeant qui Scripturam sacram legendo frequentant. In primis itaque convenit eis attendere ut in quibuscunque vitiis se reprehensibiles exinde cognoverint emendare studeant. Si enim pro hujusmodi intentione se ad legendum praeparant, primo quidem varias tentationis molestias tam in corpore quam in mente sustinebunt; quia videlicet nequissimus hostis quanto magis perspexerit quemquam a peccatis abstinere, tanto acrioribus insidiis eum persequitur, immittens ei et corporales, et spirituales molestias. Sed si in Domino spem suam ponens [Col. 0146A] juxta Psalmistam dicentem: Spera in Domino et fac bonitatem (Psal. XXXVI, 3); et iterum: Viriliter age, et confortetur cor tuum, et sustine Dominum (Psal. XXVI, 14), clamaverit ad Dominum, nec audierit daemones circumvenientes et increpantes eum ut taceat, stat Jesus et dicit ei, sicut et quondam caeco illi de quo in Evangelio dicitur: Quid tibi vis faciam? (Luc. XVIII, 41.) Quamvis enim non audiamus vocem Domini, sicut ille caecus audivit, credere tamen debemus eamdem gratiam nobis praestari, quae et ipsi praestita est, si hoc petimus quod ipse petiit, id est, ut videamus (Ibid.). Sed quia per hoc visibile lumen, quod ille petiit, intelligere debemus invisibile, id est spiritualem scientiam, eamdem semper appetere debemus, ut hac instructi contra [Col. 0146B] spirituales et invisibiles hostes certare valeamus. Ipsi denique tandiu resistunt et increpant nos multimodis tentationibus, quandiu arbitrantur nos vanitate aliqua seduci posse. Vanitas autem omnis et otiositas nullo modo facilius superatur quam sacrae lectionis studio; quia dum ibi inspicitur quae peccata animam tantum polluant, ut minuta et inevitabila, de quibus scriptum est: In multis offendimus omnes (Jac. III, 2); quae etiam penitus eam perditioni tradant, ut capitalia crimina, quibusque modis eadem curentur, timor Dei in legentis animo nascitur, et diabolus fugatur.

Sed et illud ibi discitur quod utique necessarium est omnibus, vel se vel alios regere volentibus; quia non solum pro peccatis nostris diabolicae tentationis [Col. 0146C] molestias patimur, sed etiam ideo ut omnibus easdem molestias patientibus compati et condolere sciamus. Pro qua re et sanctus Petrus apostolus priusquam sanctae Ecclesiae praeferretur, permissus est graviter delinquere. Unde audivit a Domino: Et tu aliquando conversus, confirma fratres tuos (Luc. XXII, 32). Cumque haec atque his similia in Scriptura sacra legens se emendare studuerit, tunc aperientur ei hominis interioris oculi, et intelligens quae nunquam antea intellexit, tam in Scripturis quam in aliis rebus, miratur quod tam surdus atque caecus hactenus fuerit, ideoque magis ac magis in lectione sacra proficiens, qui prius timens ne puniretur, pro hac solummodo causa legit, qualiter pro vitiis perpetratis veniam consequeretur, [Col. 0146D] tunc amare incipiens ob hoc etiam lectitat, ut sapientiae pietatisque divinae miracula agnoscat, gustansque quam suavis est Dominus (Psal. XXXIII, 9), in lege ejus meditatur die ac nocte (Psal. I, 2), ita ut non solum in historia et superficie verborum immoretur, sed etiam mystica rerum sacramenta scrutetur, quae maxime in Veteris Testamenti lectione reperiuntur. Ibi namque omnia, quae in Christo et in Ecclesia sancta completa sunt, quibusdam argumentis vel rebus mysticis praedicta leguntur. Ibi Domini nostri incarnatio, et passio, et resurrectio, aliaque quae gessit, et pro nobis pertulit, aliquomodo praefigurata noscuntur. Ibi etiam providentiae divinae immensitas, qua mundum regit universum. [Col. 0147A] tanta discretione prolata continetur, ut in quibusdam omnes salvandos instruens ad se trahat, in quibusdam vero omnes perituros increpans; cum se tam subtili ratione correptos nec attendere curaverint, nec emendaverint, juste damnandos praenuntiet.

Sed prius salvandorum aliqua ponamus exempla, deinde consideremus alia. In Abrahae namque fide et obedientia omnes fideles et obedientes suis praeceptis instruit. In Joseph et Susannae castitate, omnes castos. In Job patientia, omnes patientes. In plurimis virtutibus et documentis Moysi populo suo praelati omnes praelatos. In utroque Tobia, patre scilicet et filio, in patre quidem optime docente filium, in filio autem obediente per omnia patri omnes patres, et filios per [Col. 0147B] hujusmodi doctrinam et obedientiam admonet. In talium igitur virorum virtutibus omnes adhuc stantes ad se trahens Dominus admonet et promittit ut si in eisdem virtutibus permanserint, non solum in hoc saeculo gratiam, sed etiam in futuro praemia aeterna percipiant. In eis autem, qui pro negligentia vel superbia, seu pro quibuscunque vitiis puniti leguntur in Veteri Testamento, omnes simul negligentes et superbi aliisque vitiis dediti nunc corripiuntur et praemonentur, ut si se non emendaverint, justo Dei judicio aeternaliter se puniendos sciant. In Heli namque sacerdotis negligentis casu omnes simul pastores negligentes Dominus arguit. In murmurantium ac impatientium filiorum Israel contritione omnes [Col. 0147C] impatientes admonet ut convertantur, ne similia patiantur. In Nabuchodonosor regis Holofernique sui ducis superbissimi compressione omnes superbos principes judicat comprimendos. In Sodomitarum et Gomorrhaeorum pessime fornicantium subversione omnes in eodem crimine perdurantes ostendit puniendos. In Salomonis regis sapientissimi apostasia ad omnes clamat, ne quis prudentiae suae confidens vel aliqua dona divina meritis suis deputans in errorem similem cadere permittatur. In Absalom maximam patri injuriam machinantis, et in duorum judicum contra Susannam falsum testimonium proferentium damnatione, cunctis filiis et judicibus terribiliter indicat, quia si similia in parentes, vel in subditos gerant, similem quoque damnationem, [Col. 0147D] nisi poenitentia condigna emendaverint, incurrant.

Talia ergo non propter illos solummodo, qui tunc damnati sunt, evenerunt; sed etiam propter illorum correctionem, qui in tempore praesenti commorantur, sicut et Apostolus de quorumdam antiquorum interitu locutus ait: Haec omnia in figura contingebant illis; scripta sunt autem ad correctionem nostram, in quos fines saeculorum devenerunt (I Cor. X, 11). Hinc etiam alias dicit: Quaecunque scripta sunt, ad nostram doctrinam scripta sunt (Rom. XV, 4). Unde, fratres charissimi, rogo vos omnes, qui haec ita scripta esse non ignoratis, ut, attendentes quae jam diximus vobis, quam variis scilicet modis Dominus nos admoneat, nunc quidem exhortans per exempla [Col. 0148A] bonorum, nunc vero deterrens per lapsum malorum, sic curratis in praesentis vitae stadio quatenus ad aeternae felicitatis bravium pervenire valeatis.



CAPUT IV. Quot et quam efficacia bene currendi documenta et exempla in Davide ejusque Psalterio reperiantur.

Jam diximus pauca de profectuoso cursu, qui in Veteris Testamenti lectione potest agi. Sed quia adhuc aliqua exinde libet proferre, curramus nunc ad sanctum psalmistam David, in quo Deus locutus est tanta mysteria, tanta beneficia tantaque salutis documenta, ut in illo uno cuncti fideles sufficientem doctrinam habere possint. Nam praeter illa, quae de eo in Regum libro referuntur, ubi et lapsi in sceleribus multimodis ad obtinendam veniam confortantur, [Col. 0148B] et stantes quadam argumentosa ratione ut in bonis perseverent maxime incitantur, per hoc scilicet, quia Deus peccatoribus conversis tantam gratiam conferre dignatur; multo magis his miseretur, qui se continentes immaculati in via Domini perseverant; quis enarrare sufficiat ea documenta, quae in Psalterio reperiri possunt? In qua lectione, quaeso, invenitur major aedificatio, quam in psalmis, ubi multimodae et orandi et docendi sententiae habentur, ubi modis variis persona Domini nos arguentis vel consolantis infertur, ubi humiles et pauperes spiritu recreantur, ubi pravi rectores et judices a Domino increpantur, ubi conversis et poenitentibus maxima spes veniae promittitur, impiis autem et negligentibus mors aeterna denuntiatur? Quorum etiam plurima [Col. 0148C] tam aperte breviterque proferuntur, ut nulla excusatio ignorantiae litteratis relinquatur.

Et ut haec ita esse probemus, aliqua de praefatis sententiis exempla hic ponamus. Quem ergo pro peccatis suis intimas preces proferre delectat, nusquam aptiora ad hoc verba invenit quam haec sunt: Miserere mei, Deus, secundum magnam misericordiam tuam (Psal. LX, 1). Et: Delicta juventutis meae, et ignorantias meas ne memineris (Psal. XXIV, 7). Et: Adjutor meus esto, Domine; ne derelinquas me, neque despicias me, Deus, salutaris meus (Psal. XXVI, 9). Hujusmodi autem orationem, quam unusquisque pro se ipso effundere potest, psalmi plures continent. Si vero pro aliorum salute communiter orare voluerimus, verba nihilominus ad hoc aptissima in [Col. 0148D] eis invenimus, ut: Salvum fac populum tuum, Domine, et benedic haereditati tuae, etc. (Psal. XXVII, 8). Et: Convertere, Domine, usquequo, et deprecabilis esto super servos tuos (Psal. LXXXIX, 13). Et: Domine, misericordia tua in saeculum (Psal. CXXXVII, 10). Et: Opera manuum tuarum ne despicias (Ibid.). Sed et pro sacerdotibus agenda oratio invenitur in psalmis, ut: Sacerdotes tui, Domine, induantur justitia, et sancti tui exsultent (Psal. CXXXI, 9). Profert etiam sanctus Psalmista verba, quae nobis in tribulatione positis sunt dicenda, ut: Adjuva nos, Deus, salutaris noster, etc., usque: propter nomen tuum (Psal. LXXVIII, 9). Et: Converte nos, Deus, salutaris noster, et averte iram tuam a nobis (Psal. LXXXIV, 5). Et: [Col. 0149A] Ostende nobis, Domine, misericordiam tuam, et salutare tuum da nobis (Ibid.).

Inter haec summopere pensanda sunt et illa Psalmistae dicta, quibus edocemur nihil de meritis nostris praesumere, sed totum Deo deputare, si qua virtus vel scientia in nobis reperitur. Talis autem doctrina agnoscitur per haec verba: Domini est salus (Psal. III, 9). Et: Domini est assumptio nostra (Psal. LXXXVIII, 19). Et: Scitote quoniam Dominus ipse est Deus; ipse fecit nos, et non ipsi nos (Psal. XCIX, 3). Docet quoque nos orare pro eadem re, dicens: Confirma hoc, Deus, quod operatus es in nobis (Psal. LXVII, 26). Horum quippe verborum doctrinam quanto quis citius credendo apprehenderit, tanto plus in cunctarum virtutum studiis proficit; et [Col. 0149B] quandocunque ab hac fide deficit meritis propriis deputans profectum suum, continuo, vel aperte in aliquod peccatum seu periculum corruens confunditur, vel secreto graviores solito molestias tentationis patietur.

Sed quid super hac elatione vel pro quolibet vitio perpetrato faciendum sit nobis, admonet nos idem Psalmista dicens: Confitemini Domino, quoniam bonus, quoniam in saeculum misericordia ejus (Psal. CXVII, 1). Post lapsum enim nihil prius gerendum est ulli quam confiteri Domino, qui fragilitatem sciens humanam semper paratus est ad veniam. Et ut efficacius ostenderet omnibus, quia per confessionem puram obtinere possint peccatorum veniam, hanc gratiam, quam ipse expertus est a Domino, aliis intimare [Col. 0149C] studet, dicens: Delictum meum cognitum tibi, Domine, feci, et injustitias meas non abscondi. Dixi: Confitebor adversum me injustitiam meam Domino, et tu remisisti impietatem peccati mei (Psal. XXXI, 5). Cum enim post confessionem peractam subjungit, dicens: Et tu remisisti impietatem peccati mei, hortatur omnes ad confessionem, ut et ipsi consequantur remissionem. Moxque juxta illud quod Apostolus dixit: Ecce nunc tempus acceptabile, ecce nunc dies salutis (II Cor. VI, 2), et propheta ex Domini persona dicit: In tempore placito exaudivi te (Isa. XLIX, 8), pronuntiat tempus confessionis dicens: Pro hac (subaudi re, quia tu, Domine, remittis peccata per confessionem) orabit ad te omnis sanctus, id est, ad vitam aeternam praedestinatus, in tempore [Col. 0149D] opportuno (Psal. XXXI, 6), id est, in tempore praesenti. Item exhortans omnes ad poenitentiam et conversionem, certissimam peccatorum suorum veniam eis a Domino promittit, dicens: Allevat Dominus omnes qui corruunt, et erigit omnes elisos (Psal. CXLIV, 14). Et: Apud Dominum misericordia, et copiosa apud eum redemptio (Psal. CXXIX, 7). Et: Prope est Dominus omnibus invocantibus eum in veritate (Psal. CXLIV, 18).

Sed quia optime noverat variis admonitionibus opus esse his qui, in saeculari vita positi sollicitudinibus, et divitiis, et voluptatibus, retrahuntur a spiritualibus, saepius eosdem admonet et confortat, dicens: Gustate et videte quoniam suavis est Dominus [Col. 0150A] (Psal. XXXIII, 9). Quaerite Dominum et vivet anima vestra (Psal. LXVIII, 33). Laetetur cor quaerentium Dominum (Psal. CIV, 3). Accedite ad Deum, et illuminamini, et facies vestrae non confundentur (Psal. XXXIII, 6). Moxque, velut aliquis ab eo exquireret qua fiducia talia promitteret, subjunxit, dicens: Iste pauper (per quod videlicet semetipsum significat) clamavit et Dominus exaudivit eum (Psal. XXXIII, 7). Ac si aperte diceret: Sicut ego peccator poenitentiam agens pro peccatis meis clamavi ad Dominum et exaudivit me, ita et vos exaudiet, si poenitentiam egeritis. Hujusmodi igitur verbis admonentur omnes adhuc carnales, et variis illecebris dediti ad melioris vitae conversationem.

Cum vero aliquis per Dei gratiam conversus frequentare [Col. 0150B] voluerit psalmos, quos ideo disponente Deo, ut creditur, pueri instruendi et primitus discere et memoriter retinere jubentur, ut eorum verbis salutiferis aliquando compuncti ad meliora trahantur; sciat hos versiculos oratione continua maxime sibi esse notandos: Domine, ad te confugi, doce me facere voluntatem tuam, quia Deus meus es tu. Notam fac mihi viam in qua ambulem, quia ad te levavi animam meam (Psal. CXLII, 8, 9). Illumina oculos meos, ne unquam obdormiam in morte (Psal. XII, 4). Perfice gressus meos in semitis tuis, ut non moveantur vestigia mea (Psal. XVI, 5). Vias tuas, Domine, demonstra mihi, et semitas tuas doce me. Dirige me in veritate tua, et doce me, quia tu es Deus Salvator meus (Psal. XXIV 4, 5). Deduc me, Domine, in via tua, et ingrediar in [Col. 0150C] veritate tua. Laetetur cor meum ut timeat nomen tuum (Psal. LXXXV, 11). Gressus meos dirige secundum eloquium tuum, et non dominetur mei omnis injustitia (Psal. CXVIII, 133). Faciem tuam illumina super servum tuum, et doce me justificationes tuas (Ibid., 135). Verba igitur orationis tantae, licet omni homini gratiam divinam invocanti satis conveniant, illi tamen qui noviter conversus fuerit aliquid specialius convenire videntur, quia pro eo quod viam ad huc sibi incognitam difficilemque in multis aggressus est, maxime indiget hac oratione qua Deum jugiter petat se docere, et dirigere et illuminare.

Sed quia et hoc indiget ut in qualibet Scriptura sacra sese occupet, psalmos cantans invenit in his orationem, qua pro sacrae lectionis intellectu obtinendo [Col. 0150D] specialiter Deum invocare potest: quae videlicet oratio in his versibus continetur: Revela oculos meos, et considerabo mirabilia de lege tua; et: Legem pone mihi, Domine, viam justificationum tuorum, et exquiram eam semper. Da mihi intellectum, et scrutabor legem tuam et custodiam illam in toto corde meo (Psal. CXVIII, 18, 33, 34). Lex enim a legendo dicitur, ideoque qui legem, id est, sacram lectionem legens ad ejus intellectum pervenire desiderat, praemissa orationis verba saepius orando repetat jugiterque attendat.

Ad haec etiam cuilibet converso attendendum est ut se praeparet ad bellum contra spirituales nequitias agendum, quo, licet in conversionis initio, cum [Col. 0151A] unusquisque fragilitate adhuc nimia detinetur, pietas divina non permittat quemquam supra vires deprimi, in profectu tamen longiori positus scire debet quia eodem tentationis igne quo non solum electi quique probantur, sed etiam ipse Dominus noster probari voluit, probandus est. Idem namque Dominus noster, ut in omnibus exemplum nobis praeberet, tentari se permisit a diabolo dicente: Si Filius Dei es, dic ut lapides isti panes fiant (Matth. IV, 3). Et iterum: Si Filius Dei es, mitte te deorsum (Ibid., 6). De electorum vero tentatione dicitur: Tanquam aurum in fornace probavit electos Dominus (Sap. III, 6). Et rursum: Fili, accedens ad servitutem Dei, sta in justitia et timore, et praepara animam tuam ad tentationem (Eccli. II, 1). Quae scilicet omnia praecipuus [Col. 0151B] vitae spiritualis doctor Psalmista considerans, dicebat: Dominus interrogat justum et impium; qui autem diligit iniquitatem odit animam suam (Psal. X, 6). Quasi diceret: Dominus tentari permittit justum et impium, sed justus resistit tentatori suisque suasionibus; impius autem aut incredulus permanet, aut ad tempus credens, sed in tempore tentationis recedens (Luc. VIII), plus appetit carnalia et transitoria quam coelestia aeternaque gaudia adipisci. Qui ergo iniquitatem odire et animam suam diligere decernit, necesse est ut per tentationem interrogetur utrum in hujusmodi odio et dilectione persistere velit. Saepe namque accidit ut bona, quae coepimus nisuque toto perficere decrevimus, adveniente aliqua tentatione, aut ad tempus, vel quod est nequius omnino [Col. 0151C] postponamus. Quomodo autem lapsum tantum agnoscere potuissemus, nisi interrogati? Unde omnimodo pensandum est quam justus, quam providus sit Dominus, qui nos dispositione tali interrogat quid simus, quidque pro ejus amore facere velimus? Sic etiam Job interrogatus est, quando plurimas tentationis molestias a diabolo immissas pertulit. Sed ille interrogationi huic fortiter respondit, cum penitus deliberavit multo melius esse omnia adversa pati, omnia bona quae in hoc saeculo possedit, perdere, quam iniquitatem tam ab uxore quam ab amicis sibi suggestam contra Deum perpetrare. Ita et nos facere debemus in tentatione positi. Cum enim diabolus nobis suggesserit superbiam, inspirans videlicet cordi nostro multo melius esse super alios exaltari [Col. 0151D] quam cuiquam subjugari, nos continuo attendentes illa verba Dominica: Omnis qui se exaltat, humiliabitur (Luc. XIV, 11), aliaque plurima humilitatis exempla, toto mentis nisu suggestioni diabolicae resistere debemus.



CAPUT V. Alia documenta et medicamenta pro diversis morbis, et vitiis animi ex psalmis depromenda.

Eodem quoque modo caetera vitia, quorum delectatione capimur, respuentes, attendamus sacrae Scripturae verba quae saepissime de singulis vitiis disputans nunc istius, nunc illius vitii sectatores narrat ita supplantatos a diabolo ut aut vix aut nullatenus converterentur. Unde doctor noster Psalmista [Col. 0152A] admonet nos, dicens: Viriliter agile, et confortetur cor vestrum, omnes qui speratis in Domino (Psal. XXVI, 14). Item docens unumquemque qualiter orare contra spirituales nequitias debeat, dicit: Deus, in adjutorium meum intende; Domine, ad adjuvandum me festina (Psal. LXIX, 1), etc., usque ad finem psalmi. Ad eamdem rem congrue adhiberi possunt hi psalmi: Judica, Domine, nocentes me (Psal. XXV): In te, Domine, speravi (Psal. XXX); miserere mei, Deus, secundum, etc. (Psal. L); Deus, in nomine tuo (Psal. LIII); Eripe me de inimicis meis, Deus meus (Psal. LVIII); Domine, exaudi orationem meam, et clamor meus, etc. (Psal. CI). Hinc et Apostolus admonet nos dicens: Accipite armaturam Dei, ut possitis stare adversus insidias diaboli (Ephes. VI, 13).

[Col. 0152B] Inter haec quoque sciendum neminem flagitiosum repente posse ita a consuetis permutari sceleribus ut, licet ferventissimo ardore hosti antiquo reluctari studeat, non absque vulnere aliquo victoriam obtineat. Sed Deus sciens et nostram fragilitatem et hostium fortitudinem nequaquam nos victos cito despicit, dummodo curemus ut nos iterum renovemus. Cum ergo conversus quilibet in certamine magno positus vel pro vulnere alicujus reatus vel pro tristitia passionis insolitae conturbari coeperit, non diffidat de Dei adjutorio, sed suam ignaviam increpans dicat: Quare tristis es, anima mea, et quare conturbas me? Spera in Deo quoniam adhuc confitebor illi (Psal. XLII, 5). Jacta super Dominum curam tuam, et ipse te enutriet (Psal. LIV, 23). Qui propitiatur omnibus [Col. 0152C] iniquitatibus tuis, qui sanat omnes infirmitates tuas. Qui redimit de interitu vitam tuam, qui coronat te in misericordia et miserationibus. Qui replet in bonis desiderium tuum, renovabitur ut aquilae juventus tua (Psal. CII, 3-5). Convenit etiam his consolatoriis verbis adjungi illa orationis verba quae tam pro spirituali quam corporali infirmitate sunt dicenda: Miserere mei, Domine, quoniam infirmus sum: sana me, Domine, quoniam conturbata sunt ossa mea. Convertere, Domine, et eripe animam meam; salvum me fac propter misericordiam tuam (Psal. VI, 3-5). Conjungantur et ista: Non derelinquas me, Domine Deus meus, ne discesseris a me. Intende in adjutorium meum, Domine, Deus salutis meae (Psal. XXXVII, 22, 23). Deus, ne elongeris a me; Deus meus, in auxilium [Col. 0152D] meum respice (Psal. LXX, 12). Intret in conspectu tuo, Domine, oratio mea. Inclina aurem tuam ad precem meam, quia repleta est malis anima mea et vita mea inferno appropinquavit (Psal. LXXXVII, 3, 4). Intende ad deprecationem meam, quia humiliatus sum nimis. Libera me a persequentibus me, quia confortati sunt super me (Psal. CXLI, 7).

Ecce audistis, fratres charissimi, quam intimae consolationis et orationis verba proferri fecit Dominus per sanctum Psalmistam, quae tam facilia sunt omnibus litteratis ad intelligendum ut nusquam faciliora inveniri possint. Unde datur intelligi quoniam maxima cura Domino fuerit, ut omnes tam planis Psalmistae verbis instruens ad se traheret. Nam sicut [Col. 0153A] aliquis princeps charissimis amicis suis ad se venientibus convivium praeparans ponit mensam cum diversae qualitatis dapibus et potibus repletam, ut tam ex diversitate quam ex copia ciborum delectabile omnibus faciat convivium; ita et Deus omnibus ad se confugientibus mensam omnimodo spiritualis vitae doctrina repletam apponit; nunc quidem pronuntians tantum quae sibi placeant vel displiceant, quantae gratiae novitas de Christo nascituro praestanda foret, quae etiam bonis vel malis pro meritorum qualitate futura sint, ut per hoc omnes probentur utrum celeriter an tarde illius verbis credentes obediant; nunc vero quoslibet negligentes et pigros, ut ad ea quae jam sibi pronuntiata sunt attendant admonens; postremo autem eos qui nec pronuntiatione [Col. 0153B] nec admonitione conversi sunt verbis asperioribus increpans. His igitur tribus modis loquendi, id est pronuntiatione, admonitione et increpatione, omnes homines Psalmista alloquens, interdum sub Dei Patris, nunc in Filii, saepe etiam ex persona sui, aut ad Deum convertit aut justissimo judicio damnandos praedicit. Duobus vero modis, id est oratione et confessione, docet omnes confugientes ad Deum ipsum alloqui. Quae nimirum omnia nunc quidem breviter protuli, sed postmodum, prout Deus concesserit, exemplis sufficientibus explanabo, ut conversis aliquatenus ostendam quam delectabile convivium doctrinae Dominus sectatoribus suis in sacra Scriptura maximeque in psalmis praeparavit, ut et eo studiosius se a malis abstineant, quo certius [Col. 0153C] adfuturam sibi gratiam Dei agnoscunt.

Attendant igitur, precor, quanta corona promissa sit his qui legitime certant contra diabolum, juxta illud: Beatus vir qui suffert tentationem, quoniam cum probatus fuerit accipiet coronam vitae (Jac. I, 12). Hujusmodi autem certamen quanto difficilius constat, tanto majori cura agendum est. In nullo namque tempore otiosus debet esse bella Dei gerens. Unde doctor noster Psalmista unumquemque alloquens dicit: Labores manuum tuarum quia manducabis, beatus es et bene tibi erit (Psal. CXXVII, 2). Dupliciter quippe est beatus in opere aliquo utili occupatus; habet enim inde aliquod subsidium corporale, habet etiam spirituale, quia, dum corpus servituti subjicitur, mens quoque lasciva deprimitur [Col. 0153D] et ne in quaelibet desideria noxia defluat, refrenatur. Unde alias de otiosis dicit Psalmista: In labore hominum non sunt, et cum hominibus non flagellabuntur. Ideo tenuit eos superbia, operti sunt iniquitate et impietate sua (Psal. LXXII, 5, 6). Contra eamdem superbiam alibi orans alios orare docet, dicens: Non veniat mihi pes superbiae (Psal. XXXV, 12). Quae videlicet oratio, licet breviter sit prolata, insinuat tamen copiose vires superbiae. Nam in quocunque dominatur, quasi pede quodam proterente eum in ima dejicit, ne se sursum erigere possit.

Orare etiam docet contra incentiva carnis, dicens: Proba me, Domine, et tenta me; ure renes meos et cor meum (Psal. XXV, 2). Et iterum: Fiat cor [Col. 0154A] meum immaculatum in justificationibus tuis, ut non confundar (Psal. CXVIII, 80). Et: Cor mundum crea in me, Deus, et spiritum rectum innova in visceribus meis (Psal. L, 12). Ubi notandum quia dum prius implorat cor mundum in se creari, et deinde spiritum rectum in se postulat innovari, intimare videtur aliter nos non posse Spiritus sancti gratiam obtinere, nisi prius cordis munditiam obtineamus. Sed diabolus, quanto majorem fiduciam et gratiam apud Deum habituros novit castos, tanto diutius eos omni modo impugnat. Scit enim scriptum: Beati mundo corde, quoniam ipsi Deum videbunt (Matth. V, 8). Unde jugiter orandum et contra carnis immunditiam Deo supplicandum supradictis Psalmistae verbis.

[Col. 0154B] Sed et caeterarum virtutum suffragia contra tantum hostem sunt appetenda, id est charitatis et humilitatis, patientiae et obedientiae, nec non taciturnitatis. De quibus omnibus appetendis multifaria exhortatio in Scriptura sacra reperitur. Sanctus etiam Psalmista de his non tacet qui, ut alios in id ipsum traheret, de charitate et pace quam habuit refert dicens: Cum his qui oderunt pacem eram pacificus (Psal. CXIX, 7). Quam humilis vero exstiterit alibi enarrat, dicens: Humiliatus sum usquequaque, Domine (Psal. CXVIII, 107). Et iterum: Domine, non est exaltatum cor meum, neque elati sunt oculi mei, etc. (Psal. CXXX, 1). Item laudans Dominum pro eo quod se variis flagellis humiliasset, dicit: Bonum mihi, Domine, quia humiliasti me, ut discam justificationes [Col. 0154C] tuas (Psal. CXVIII, 71). Quibus verbis innuitur quia flagella Dei sunt appetenda, ut per haec correcti et humiliati divinis praeceptis mereamur subdi. Quantum autem patiens fuerit sanctus Psalmista ex hoc potest intelligi quod dicit: Si reddidi retribuentibus mihi mala, decidam merito ab inimicis meis inanis (Psal. VII, 5). Docet nos nihilominus de obedientia Deo exhibenda, dicens: Subditus esto Domino et ora eum (Psal. XXXVI, 7). Hinc etiam de se ipso refert, dicens: Nonne Deo subjecta erit anima mea? ab ipso enim salutare meum et patientia mea (Psal. LXI, 1, 6). Implorat quoque pro taciturnitate obtinenda, dicens: Pone, Domine, custodiam ori meo, et ostium circumstantiae labiis meis (Psal. CXL, 3). Moxque omnem excusationem, quae [Col. 0154D] pro nequitiis perpetratis committi solet, a se auferri postulat, dicens: Non declines cor meum in verba malitiae, ad excusandas excusationes in peccatis (Ibid., 4). His igitur atque aliis virtutibus suffultus contra incentiva carnis fortiter pugnare valet.

Si vero in hujusmodi certamine aliquandiu laborans minime senserit tentationis molestiam minorari, non ideo hac tribulatione perterritus certare desinat aut de adjutorio Dei diffidat; sed attendat Psalmistam dicentem: Juxta est Dominus his qui tribulato sunt corde, et humiles spiritu salvabit. Multae tribulationes justorum, et de omnibus his liberabit eos Dominus (Psal. XXXIII, 10, 20). Perpendat et hoc quod idem Psalmista alibi magnificans Deum, quod se in [Col. 0155A] tribulatione dilatasset, dixit: Cum invocarem, exaudisti me, Deus; in tribulatione dilatasti me (Psal. IV, 2). Tribulatio enim diuturna, si cum patientia et spe divini auditorii sustinetur, duplicem sustinenti confert coronam; a peccatis namque praeteritis eum tanquam aurum in fornace purgabit ignis, et quasi granum frumenti, quod in terra projectum pro semine multiplicatum fuerit, sic ille multiplicatur et dilatatur in omnibus bonis. Hinc et Apostolus dicit: Tribulatio patientiam operatur, patientia autem probationem, probatio autem spem, spes vero non confundit, quia charitas Dei diffusa est in cordibus nostris per Spiritum sanctum, qui datus est nobis (Rom. V, 3-6). De hac charitatis infusione et Spiritus sancti consolatione Psalmista satis gustavit, cum ad Deum [Col. 0155B] dixisset: Secundum multitudinem dolorum meorum in corde meo consolationes tuae, Domine, laetificaverunt animam meam (Psal. XCIII, 19). Quod est aperte dicere: Si multiplices tribulationes in corde meo pertuli, multiplices etiam consolationes pietatis tuae, Domine, suscepi. Nam post tribulationem magnam, qua me propter peccata mea diu afflixisti, consolationes tuae ita me laetificaverunt, ut tribulatio praeterita videretur mihi minima.

Eumdem quoque sensum declarat, cum subjungit, dicens: Nunquid adhaeret tibi sedes iniquitatis, qui fingis laborem in praecepto? (Psal. XCIII, 20.) Fingere namque aliquomodo potest dici, cum rem quamlibet aliter foris ostendimus quam in mente teneamus, sicut scilicet patres sapientes filiis, magistri discipulis [Col. 0155C] saepe aspera fingunt in verbis et in omni habitu exteriori, ut hac asperitate constricti in lasciviam nullam prorumpant. Sed quamvis laborem districtionis tantae eos sustinere permittentes parvipendere exterius fingant, intus tamen ita diligunt ut ne levi virgula illos frustra contingi velint. Sicut igitur in hujusmodi disciplina patres et magistri exterius laborem fingunt et dilectionem interius gerunt, ita et Dominus noster in electis suis agit, laborem videlicet in primis fingens in praecepto religionis; sed postmodum, cum viderit laboriosa quaeque pro amore suo magis velle pati quam propriae deservire voluntati, tunc illis quasi pater filiis sub disciplina sufficienti nutritis ostendet amoris sui dulcedinem. De hac nimirum dulcedine in primis [Col. 0155D] quidem absconsa, sed postmodum, ut dixi, manifestata, alibi Psalmista apertius testatur et admiratur, dicens: Quam magna multitudo dulcedinis tuae, Domine, quam abscondisti timentibus te! (Psal. XXX, 20.) Cum ergo idem Psalmista Dominum talia fingere per experimentum didicisset, alloquitur eum, quasi interrogando, si propter hoc quod talia fingat iniquitas apud eum maneat. Hoc autem non quasi nescius interrogat; scit enim eum justum esse; unde et alibi dicit: Quoniam justus Dominus, et justitias dilexit (Psal. X, 8); sed ut nobis pietatis divinae secreta pandat.

Inter haec quoque couversos admoneo ut quantumcunque in timore et amore Dei proficiant, peccatores [Col. 0156A] tamen se labiis et corde fateantur, non solum ob peccata praeterita, sed etiam ob imminentia quaedam, in quibus quotidie inevitabiliter delinquimus, id est, in visu, auditu, gustu, odoratu et tactu, nec non in illicito cogitatu. Saepe etiam in verbis tam scienter quam ignoranter peccamus. Hujusmodi igitur delicta sciens Psalmista a nonnullis pro nihilo computari dicit: Delicta quis intelligit? (Psal. XVIII, 13.) Cumque haec quasi interrogans protulisset et paucos admodum delicta intelligere sciret, mox quid ipse sentiat, subjungit, orans et dicens ad Dominum: Ab occultis meis munda me, Domine, et ab alienis parce servo tuo (Ibid., 4). Ac si aperte diceret: Multi quidem, Domine, ita negligentes sunt ut non curent te invocare pro maximorum et apertorum criminum remissione; [Col. 0156B] sed ego sciens te nimis districtum contra tales, precor ut non solum ab apertis, sed etiam ab occultis delictis meis me emundes; quae enim me latent, tibi pro certo patent. Occulta etiam et aliena delicta possunt haec dici quae a parentibus contraximus, quae, licet in baptismate nobis dimittantur, tamen si postmodum eadem opere vel votis sequimur, iterum etiam eorumdem reatu constringimur. Unde Psalmista alias dicit: Peccavimus cum patribus nostris (Psal. CV, 6). Peccare namque cum patribus est eorum, ut diximus, peccatis actu vel consensu associari. Item occulta et aliena delicta dicere possumus quae in alios committimus. Quis enim ita cautus et religiosus esse valet ut nullum peccatis suis depravet? Ideoque omnes indigemus, [Col. 0156C] ut cum Psalmista oremus, dicentes: Ab occultis nostris munda nos, Domine, et ab alienis parce servis tuis (Psal. XVIII).



CAPUT VI. De mysteriis incarnationis, resurrectionis, ascensionis, etc., Domini nostri Jesu Christi a Davide in psalmis praenuntiatis.

Hactenus igitur per amoena et lata psalmorum prata currens atque ex eis flores quosdam satis utiles omnibus conversis decerpens, prout potui, qualiter ad caput nostrum, id est Christum, pervenire debeant, admonui. Nunc vero cupio exinde decerpere, et illis intimare ejusdem Domini nostri incarnationem, aliaque quae superius promisimus, qualiter scilicet pietas divina jugiter pro nobis laboret pronuntiando [Col. 0156D] in primis quae nobis sint credenda et facienda; deinde pro eisdem admonendo et increpando. Ex quibus colligi potest, quia quanto plus pro nobis Dominus laborat per supradictos tres locutionis modos, tanto districtius judicat omnes qui tantum ejus laborem pro nihilo computant, arbitrantes eum esse solummodo pium et non districtum contra omnes perseverantes in malo. Curramus ergo in eo, quo coepimus, psalmorum stadio, quaerentes faciem ejus semper (Psal. CIV, 4), qui pro nobis natus et passus est, pro nobis resurrexit et ascendit in coelum. Quid enim delectabilius esse potest quam illum quaerere, illum sitire, in quo nobis datur vivere? Sed ut tantae sanctitatis verba melius proferre [Col. 0157A] possim, dicendum mihi est cum Psalmista: Domine, labia mea aperies, et os meum annuntiabit laudem tuam (Psal. L, 17): simulque invocandus est Spiritus sanctus, ut qui eumdem Psalmistam ad tam sancta et veneranda dicta proferenda illustravit, me quoque aliqua exinde decerpere cupientem dignetur illustrare.

Sancta quippe sunt omnia quae de Domino nostro per prophetas sanctos pronuntiata sunt; sed quaedam Psalmistae verba tanto sacratiora mihi videntur, quanto magis eadem nomina eamdemque sententiam quam Christus ore suo protulit, et ipse prophetando praenuntiavit. Dominus namque noster, ut in Evangelio legitur, de se dixit: Ego sum veritas (Joan. XIV, 6); et: Ego sum lux mundi (Joan. VIII, [Col. 0157B] 12). Eisdem quoque nominibus Psalmista illum appellavit, cum eum nasciturum, quasi praeterita narrans praenuntiasset, dicens: Veritas de terra orta est (Psal. LXXXIV, 12). Et: Exortum est in tenebris lumen rectis (Psal. CXI, 4). Ecce eadem nomina, et Psalmista praenuntians ante tempora multa Dominici adventus dixit, et quibus ipse Christus adveniens se appellavit. Dicamus sententias ab utroque pene similiter prolatas. Psalmista namque in psalmo XXI, qui totus personae Christi convenit, de ipso dicit: Deus, Deus meus, respice in me; quare me dereliquisti? Item in psalmo XXX, Christum praenuntiat ita dicturum: In manus tuas, Domine, commendo spiritum meum. Quas scilicet utrasque sententias in Evangelio legimus ita pene a Christo in cruce posito [Col. 0157C] prolatas, sicut Psalmista praenuntiavit. Quis, rogo, non mirandam, non venerandam censeat tantam Psalmistae sanctitatem, qui ipsum Dominum nostrum totius sanctitatis auctorem habere meruit verborum suorum imitatorem? Quis etiam non obstupescat tantam ejusdem Domini nostri bonitatem et clementiam, quam in Psalmista eodem agnovimus factam? Certe satis magna pietas Dei esset, si ab homine in nullo capitali crimine prolapso praediceretur incarnatio Christi caeteraque per illum gesta. Quod autem aliquis in sceleribus plurimis prolapsus post hujusmodi ruinam ad dignitatem tantam pervenire potuit, ut sacramentorum divinorum proditor et divinae pietatis lator eligeretur, quantam putamus hanc esse Dei pietatem? Inaestimabilis namque [Col. 0157D] et inenarrabilis tanta Dei pietas merito vocatur. Haec igitur sanctum Psalmistam prius quidem peccatorem, deinde vero conversum ideo fecit talem, ut per eum ad omnes peccatores clamaret, dicens (Zach. I, 3): Convertimini ad me, omnes qui peccatis gravati estis, et faciam in vobis eamdem gratiam quam in hoc servo meo David ad me converso feci. Nunquid propter multitudinem iniquitatum suarum abjeci eum? sic nec vos abjiciam, si ejus conversionem sequentes ad me venitis in tempore opportuno. Nam in diluvio aquarum multarum (Psal. XXXI, 6), id est in conventu periculoso multorum populorum, quod est dies judicii, ad me non appropinquabitis. Haec ergo, fratres charissimi, quae de immensa Dei [Col. 0158A] misericordia dixi, libenter audite; sed et sanctissima Psalmistae verba tam supradicta quam adhuc dicenda tota mentis intentione suscipite. Jam enim ad ea proferenda quae de Christo pronuntiavit, redire cupio.

Incarnationem denique simul et ascensionem ejus pronuntiavit ita dicens: A summo coelo egressio ejus, et occursus ejus usque ad summum ejus (Psal. XVIII, 7). Item de sola ascensione ejus dicit: Elevata est magnificentia tua super coelos, Deus (Psal. VIII, 2). De resurrectione quoque Domini ex ipsius persona dicit: Domine, probasti me, et cognovisti me; tu cognovisti sessionem meam et resurrectionem meam (Psal. CXXXVIII, 2). Quod autem maxime pro salute gentium mittendus esset ita pronuntiat, referens eum dixisse de Patre: Dominus dixit ad me: Filius meus [Col. 0158B] es tu, ego hodie genui te; postula a me et dabo tibi gentes haereditatem tuam, et possessionem tuam terminos terrae (Psal. II, 7, 8). Eumdem quoque sensum tanto apertius in psalmo LXXI quam in aliis, quanto per tempus futurum pronuntiat, dicens: Et benedicentur in ipso omnes tribus terrae; omnes gentes magnificabunt eum (Psal. LXXI, 17). In quo etiam psalmo paulo superius de incarnatione ejus, nec non de sanctissima doctrina ejus commemorat, dicens: Descendet sicut pluvia in vellus, et sicut stillicidia stillantia super terram. Orietur in diebus ejus justitia et abundantia pacis, etc. (Ibid., 6, 7). Quod dicit: Descendit sicut pluvia in vellus, ita est intelligendum: Sicut enim pluvia in vellus descendens nulla illud divisione rumpit, et iterum ab eo [Col. 0158C] recedens a sua integritate non minuit; ita et Dominus noster matrem suam nec conceptus, nec natus ulla corruptione divisit.

Quod autem Judaeos omnesque se persequentes sub pedibus calcaturus esset, in psalmo CIX pronuntiatur, Psalmista ita dicente: Dixit Dominus Domino meo: Sede a dextris meis, donec ponam inimicos tuos scabellum pedum tuorum: qui scilicet psalmus de Christo scribitur totus. Cui simile quid in psalmo CXVII invenitur, ubi in brevi versiculo mystice prolato omnia continentur quae in Christo completa sunt. Sic enim dicitur: Lapidem, quem reprobaverunt aedificantes, hic factus est in caput anguli. Unde autem Christus lapis sit dictus, et quomodo reprobatus sit ab aedificantibus factusque sit in caput anguli, [Col. 0158D] quia in locis plurimis invenitur expositum, nos hic sine expositione relinquentes tendamus aliorsum: verba namque saepius prolata videntur taediosa. Dicamus ergo illa, quae dictu sunt rara.

In psalmo igitur LXXXVIII, multa pronuntiantur de Deo Patre ad Christum Jesum loquente, nec non de eodem Christo Jesu ad Patrem dicente, ubi Dei Patris verba incipiunt ita: Posui adjutorium in potente, et exaltavi electum de plebe mea. Inveni David servum meum, oleo sancto meo unxi eum, etc., usque perfecta in aeternum, et testis in coelo fidelis (v. 20-30). Quae vero sequuntur usque ad finem psalmi, Christo ad Patrem loquenti congrue possunt aptari. In quo nimirum psalmo hoc mirandum [Col. 0159A] simul et venerandum videtur, quod hujusmodi colloquium Dei Patris et Filii ipse psalmista David sub persona sua meruit proferre. De quo igitur tale aliquid legitur, ut Christi Filii Dei mysterium sub persona propria in se transferre praesumeret? Profert namque et ex persona Dei Patris quasi secum colloquentis illam inaestimabilem gratiam, quam ipse per Christum operaturus erat in sanctae Ecclesiae filiis; et rursum Christi personam in se trahens, quasi respondendo superioribus dictis profert ea quae Christus pro nobis passurus erat, dicens: Tu vero, Pater, qui mihi nuperrime promisisti ut et me primogenitum excelsumque prae regibus terrae poneres, et si filii mei in aliquo delinquentes mandata tua non custodirent, in iniquitates eorum visitares, [Col. 0159B] post hujusmodi promissa me Christum tuum, in quo omnes salvare disposuisti, cito repulisti et a dignitate mea dejecisti. Haec autem omnia despectionis verba sub persona Christi dicta in paucis completa videntur dictis quae Christus in cruce positus dixit: Deus, Deus meus, ut quid dereliquisti me? (Psal. LXII, 2.) Ecce quam sacer dialogus Dei Patris et Filii in uno eodemque psalmo est factus, in quo et dignitas Domini nostri secundum divinitatem, et injuria atque despectio, quam secundum humanitatem pro mundi salute sustinuit, pronuntiatur. Merito itaque huic psalmo, in quo tantae misericordiae commemoratio agitur, initium tale Psalmista imposuit, dicens: Misericordias Domini in aeternum cantabo [Col. 0159C] (Psal. LXXXVIII, 2). Cantate et vos, fratres charissimi, canticum tale, et benedicite Dominum in omni tempore; semper laus ejus sit in ore vestro (Psal. XXXIII, 2), qui et ante tempora multa misericordiam tantam praenuntiavit et eam in nobis jugiter implere satagit. Quid enim delectabilius esse potest ea laude, eo cantico quod cantamus Domino? Talis autem laus et tale canticum, quia nusquam invenitur amplius quam in psalmis, ideo redeamus ad eos et, ut possumus, exquiramus in his divinae cantica laudis; quidquid enim pro ejus amore gerimus vel loquendo, vel legendo, vel scribendo, seu etiam utilia quaelibet meditando, hoc ad laudem suam refertur



CAPUT VII. De mysteriis passionis Dominicae in psalmis praemonstratis et de mutatione personarum in uno eodemque psalmo loquentium.
[Col. 0159D]

Jam diximus de sanctissimo Dei Patris et Filii dialogo, qui legitur in psalmo LXXXVIII, qui cunctis sanctae Ecclesiae filiis tanto magis est venerandus, quanto specialius in eo illorum praenuntiata agnoscitur salus. Nunc vero dicamus quia plures psalmi inveniuntur sub sola persona Christi ad Patrem clamantis pro ereptione sua, in quibus et nos docemur orare qualiter spirituales nequitias possimus superare. Quorum videlicet psalmorum sunt praecipui tres isti, III, XXI et LXVIII, in quibus praeter orationem praedictam alia quoque ad Christum solum pertinentia inveniuntur, ut in III: Ego dormivi, [Col. 0160A] et soporatus sum, et exsurrexi. Et in XXI: Diviserunt sibi vestimenta mea et super vestem meam miserunt sortem. Sed et illud improperium, quod Judaei Christo insultantes dixerunt: Confidit in Deo, liberet eum nunc si vult (Matth. XXVII, 43). Bene eisdem verbis Psalmista illic pronuntiat, dicens: Speravit in Domino, eripiat eum, salvum faciat eum, quoniam vult eum (Psal. XXI, 9). Item illud quod Dominus ad Mariam dixit: Vade ad fratres meos, et dic eis: Ascendo ad Patrem meum, etc. (Joan. XX, 17). In eodem psalmo pronuntiatur ita: Narrabo nomen tuum fratribus meis (Psal. XXI, 23). Qui nimirum fratres discipuli Domini utrobique sunt intelligendi. Hoc quidem in psalmo XXI.

In LXVIII autem similiter inveniuntur quae [Col. 0160B] Christo specialiter conveniunt, ut. Confortati sunt qui persecuti sunt me inimici mei injuste; quae non rapui, tunc exsolvebam. Quomodo autem Christus solveret quae non rapiebat, Isaias propheta aperte pronuntiat, dicens: Omnes nos quasi oves erravimus; unusquisque a via sua declinavit et Dominus posuit in eo iniquitatem omnium nostrum (Isa. LIII, 6). Et quomodo Christus solvit quae non rapuit? Passus est enim non pro suis, sed pro nostris peccatis. Item in eodem psalmo: In siti mea potaverunt me aceto. In II nihilominus psalmo pronuntiatur de Judaeis aliisque Christum persequentibus: Astiterunt reges terrae et principes convenerunt in unum adversus Dominum, et adversus Christum ejus, (subaudi: dicentes) Disrumpamus vincula eorum et projiciamus a [Col. 0160C] nobis jugum ipsorum. Quod dicit, eorum, referri potest et ad praemissas personas Domini Christique ejus, et ad illius discipulos, quos a se projicientes ad gentes transire compulerunt.

De Juda etiam traditore tam ex Christi quam Psalmistae persona quaedam commemorantur. Ex quibus illud est, quod ex persona Domini dicitur: Qui edebat panes meos magnificavit super me supplantationem (Psal. XL, 10). Ex Psalmistae autem persona dici videtur: Constitue super eum peccatorem; diabolus stet a dextris ejus; usque sicut zona, qua semper praecingitur (Psal. CVIII, 6-19). Quod si alicui videantur haec verba melius Christi quam Psalmistae personae convenire, non contradico: quia forsitan utrique personae possunt congruere. [Col. 0160D] Ipsa etiam maledictionis verba quae de Juda traditore sunt dicta congruunt Judaico populo. Nam quod dicitur in illo versu: Nutantes transferantur filii ejus et mendicent; ejiciantur de habitationibus suis (Ibid., 10), et juxta litteram videmus quotidie impleri in eodem populo. Sed et hoc Psalmista non tacuit quod caro Christi in sepulcro posita corruptionem non pertulit, dicens ex ipsius persona in psalmo XV: Non dabis sanctum tuum, Domine, videre corruptionem

Inter haec etiam summopere pensandum est cunctis ad intimam psalmorum intelligentiam pertingere cupientibus quanta personarum mutatio sit in quibusdam psalmis, quorum videlicet initium et [Col. 0161A] finem personae Psalmistae invenimus dandum; quae vero in medio sunt nunc quidem Dei Patris et Filii, nunc vero absolute Dei personae conveniunt. Ob cujus rei notitiam capiendam trium hic psalmorum verba subjungimus, hoc est II, XLIX et LXXXI. In secundo enim psalmo, cujus initium est: Quare fremuerunt gentes, in primis Psalmista interrogans vel admirans unde Judaeorum aliorumque Christi persecutorum impietas tanta evenerit ex persona sua loquitur, dicens: Quare fremuerunt gentes, etc., usque et in furore suo conturbabit eos. Quae sequuntur verba sunt Christi usque Dominus dixit ad me. Post haec loqui incipit Pater ad Filium, insinuans per eum gentes ad salutem reparandas esse; quae nimirum locutio fit usque tanquam vas figuli confringes [Col. 0161B] eos. Deinde vero usque ad finem psalmi verba sunt Psalmistae admonentis rectores quoslibet ut attendentes quae superius sunt a Patre et Filio dicta cum timore et amore sibi serviant, apprehendantque disciplinam in hoc saeculo, ne pereant in futuro. Ecce quam diversae sententiae et personae secundi psalmi! In psalmo autem quadragesimo nono, cujus initium est: Deus deorum Dominus locutus est, inveniuntur illi tres locutionis modi, quos supra dixi de pronuntiatione, de admonitione et increpatione. In primis namque Psalmista loquitur ex persona sua pronuntians nobis extremi judicii tempus, quo coelum et terram, id est coelicolas et terrigenas pariter convocandos esse praedicit; quo etiam ipsum Dominum manifeste venturum [Col. 0161C] indicat. Ideo autem manifeste venturum dicit, quia quotidie ad nos clamat, nunc quidem scriptis, nunc vero vulgaribus dictis, interdum etiam rerum visibilium argumentis, per quae edocemur invisibilia quaelibet agnoscere, sicut scriptum est: Invisibilia Dei per ea quae facta sunt intellecta conspiciuntur (Rom. I, 20). Per haec ergo omnia Deus nobis jugiter manifestatur et loquitur, ut scientes justitiam ejus, annuntiemus omnibus quoniam justus judex est. Cumque Psalmista pronuntiasset talia ex persona sua, subjunxit admonitionem ex persona Dei factam, dicens: Audi, populus meus, etc., usque et honorificabis me. Ubi videlicet unumquemque primitus admonet, ut se ipsum plusquam alia quaelibet sacrificia Deo immolet; deinde vero eadem [Col. 0161D] persona Dei loquitur, dicens: Quare tu enarras justitias meas et assumis testamentum meum, etc., usque statuam contra faciem tuam. Ubi nihilominus increpat quemlibet doctorem verbis tantummodo praecepta Dei intimantem, cur aliis enarrare praesumat illas Dei justitias, quas ipse operando non sequitur. Post hanc vero increpationem iterum Psalmista ex persona sua loquens et dicens intelligite haec, etc., usque in finem psalmi, admonet omnes ut attendentes et admonitionem et increpationem Dei ad illum convertantur, ne forte praeoccupati die mortis quaerant spatium poenitentiae et invenire non possint.

In psalmo etiam octogesimo primo inveniuntur [Col. 0162A] iidem tres modi, licet ordine dissimili. In primis namque Psalmista ex persona sua pronuntiat, dicens: Deus stetit in synanoga deorum; in medio autem deos dijudicat. Ubi videlicet tempus praeteritum stetit pro praesenti ponens indicat, quia Deus in synagoga deorum, id est rectorum et judicum, quos sacra Scriptura saepe deos nominat, consistens semper prospiciat quid agant et quotiescunque inique judicaverint, ipse in medio eorum stans eos pro tali culpa dijudicet. Moxque ex persona Dei eosdem rectores et judices increpat dicens: Usquequo judicatis iniquitatem, et facies peccatorum sumitis? Quae nimirum divinae increpationis verba superioribus dictis conjuncta hunc sensum habere videntur: Cum sciatis, o rectores et judices, me [Col. 0162B] semper in medio vestrum esse et prospicere quaecunque agatis, cur saepius inique judicantes destructores magis quam rectores Ecclesiae estis? Post hanc vero increpationem continuo quasi compatiens praeteritae iniquitati eorum admonet eosdem, ut vel postmodum se emendent rectiusque judicent, dicens: Judicate egeno et pupillo, humilem et pauperem justificate. Eripite pauperem, et egenum de manu peccatoris liberate. Quasi diceret: Adjuvate illos maxime qui pauperes et contemptibiles sunt in plebe, quique ideo ab aliis opprimuntur quia nullos defensores habere videntur. Finita autem hac admonitione iterum Dominus, quasi praescius malitiae et duritiae eorumdem judicum, quodque admonitionem suam contempturi magis diligant munera [Col. 0162C] quam Dei praecepta, non ut prius praesentes, sed quasi absentes alloquitur, dicens: Nescierunt neque intellexerunt; in tenebris ambulant; movebuntur omnia fundamenta terrae.

In qua nimirum sententia, si temporum diversitatem sequimur, magnam difficultatem intelligentiae patimur. In primis enim ponitur tempus praeteritum, ut: nescierunt, neque intellexerunt; deinde praesens, ut: in tenebris ambulant; ad extremum vero futurum, ut: movebuntur omnia fundamenta terrae. Quid ergo in his faciendum est nobis, nisi hoc quod in caeteris prophetiae verbis agitur? Saepe namque et in psalmis et in aliis prophetarum libris praeteritum praesensque tempus pro futuro, saepe etiam futurum pro praesenti vel pro praeterito ponitur. Quod scilicet [Col. 0162D] Spiritu sancto dictante credo, aut ideo agi, quia cum omnia tempora sive praeterita, sive praesentia, seu futura coram Deo quasi praesentia sint, tempus quodlibet rem sibi placitam pronuntiantibus inspirat, aut pro eo quod interdum prophetae narrant illa quae et in praeterito gesta sunt et in praesenti jugiter geruntur et in futuro tempore gerenda sunt, sicut et res in sententia psalmi proxime dicta probat. Judices enim iniqui et ab initio saeculi fuerant et in praesenti sunt et in futuro tempore fient, ideoque illis omnibus congruit haec sententia: Nescierunt neque intellexerunt; in tenebris ambulant; movebuntur omnia fundamenta terrae. Idem etiam sensus est: nescierunt, neque intellexerunt, et in tenebris ambulant [Col. 0163A] et movebuntur omnia fundamenta terrae. Qui enim nesciunt neque intelligunt bona, in tenebris utique ambulant. Similiter qui in tenebris ambulant, movebuntur utique de fundamentis pro quibus positi sunt. Praelati quippe et judices universi positi sunt a Deo pro fundamentis Ecclesiae, ut caeteri exemplis eorum instructi superponantur. Unde sanctus Psalmista alibi dicit: Fundamenta ejus in montibus sanctis, Domini scilicet, qui diligit portas Sion super omnia tabernacula Jacob (Psal. LXXXVI, 2). Idcirco autem Dominus fundamenta sua posuit in montibus sanctis, quia hos, quos in sanctae Ecclesiae aedificio praefecit, virtutibus omnigenis sublimatos et instructos esse jussit. Sed fundamenta, quae ille in montibus sanctis posuit, tunc commoventur, [Col. 0163B] cum hi qui aliis pro aedificatione spirituali praelati sunt a perfectionis et veritatis statu corruentes non solum semetipsos, sed etiam subjectos quoslibet in perditionis foveam trahunt. Unde illis aptissime congruit quod Psalmista alibi dicit: Corrupti sunt, et abominabiles facti sunt in studiis suis. Sepulcrum patens est guttur eorum, linguis suis dolose agebant, etc. (Psal. XIII, 1, 3), quae sequuntur pene usque in finem psalmi. Haec igitur omnia maxime conveniunt pravis judicibus, quia quanto caeteris sublimiores consistunt ex potestate, tanto majorem nequitiam possunt exercere.

Verumtamen non sine causa credo esse factum quod pietas divina tam variis modis judices eosdem alloquitur, nunc quidem increpando, nunc admonendo, [Col. 0163C] nunc quasi praesentes, interdum vero quasi absentes, nunc nequitiam eorum, interdum vero beneficia sua commemorando. Quanto enim eos duriores ad correctionem praevidit, tanto magis duritiam ipsorum mitigare studuit. Unde postquam eos increpavit, et admonuit quasi praesentes, postquam etiam de eorum quasi absentium errore condoluit, iterum convertens se quasi ad praesentes commemorat quantam gratiam eis prae caeteris mortalibus contulerit, quantaque ruina super illorum superbiam ventura sit dicens: Ego dixi: Dii estis et filii Excelsi omnes; vos autem sicut homines moriemini et sicut unus de principibus cadetis (Psal. LXXXI, 6, 7): ac si diceret: Ego quidem vos ad hoc elegi ut in vice [Col. 0163D] mea judices in mundo essetis, et aliis bene vivendi exemplum praeberetis; vos autem sicut carnales quique et imperiti spiritualem vitam abjicientes, omnemque commissorum curam negligentes et, quod adhuc pejus est, sicut diabolus qui unus ex principibus coelicolis erat, vos in elationem contra me erigentes damnatione perpetua peribitis. Haec igitur omnia divinae increpationis, et admonitionis dicta Psalmista spiritualiter audiens, et quam incorrigibiles sint judices iniqui praenoscens, postulat Dominum, ut ipse solita pietate et aequitate homines regat, dicens: Surge, Deus, judica terram, quoniam tu haereditabis in omnibus gentibus (Psal. LXXXI, 8). Quasi diceret: Quoniam, Domine, nullus pene hominum, qui super nos constituti sunt judices et rectores, [Col. 0164A] de nobis miseris curat; tu qui super omnes dominaris, maximeque pauperes et egenos tueri dignaris, exsurge et redime nos ab omnibus malis.



CAPUT VIII. Eadem mutatio personarum in eodem psalmo aliis exemplis ostenditur, doceturque quam haec doctrina ad psalmos recte intelligendos necessaria sit; quam vera et justa sint Dei judicia secundum psalmi XVIII, v. 10.

Adhuc quiddam dicere libet de psalmis duobus, in quibus personarum mutatio continetur, id est de decimo quarto et de trigesimo primo, et post haec aliquandiu currere cupio in caeterorum psalmorum stadio, decerpens inde quoslibet flores ad explanandos plenius tres supradictos locutionis modos. Magnam denique intelligentiam praebet cantantibus [Col. 0164B] psalmos, si attendant cui personae unaquaeque sententia deputanda sit, Dei an Psalmistae vel aliorum, et qua intentione quaelibet sententia prolata sit, an pronuntiando, an admonendo vel increpando; ipsaque psalmorum verba, quae orando proferuntur, quantam vim humilitatis habeant in se ad placandum Deum. Si ergo haec omnia attendere voluerimus, tunc demum psalmos rite cantare et ad poenitentiam peccatorum nostrorum excitari poterimus. Pensandum quoque est, quae sententiae indigeant subauditionem qualisque sit ipsa subauditio, et quae particulariter vel universaliter sint intelligendae. De his igitur omnibus, prout possumus, aliqua dicere volumus. Sed prius de psalmis duobus supradictis dicamus.

[Col. 0164C] Eorum namque prior, cujus initium est: Domine, quis habitabit in tabernaculo tuo? personas duas continet, Psalmistae videlicet et Dei. In primis enim Psalmista Dominum interrogat, dicens: Domine, quis habitabit in tabernaculo tuo, aut quis requiescet in monte sancto tuo? (Psal. XIV, 1.) Cui mox a Domino respondetur ita dicente: Qui ingreditur sine macula et operatur justitiam, etc., usque in finem psalmi. Hujus autem responsionis verba, quoniam satis plana sunt ad intelligendum, precamur, fratres dilectissimi, ut eadem attendentes aliquatenus implere curetis: nihil enim nobis prodest legere, cantare sacra verba, nisi pariter animo tractemus qualiter exinde aedificemur.

[Col. 0164D] Secundus etiam psalmus, de quo nuperrime promisimus disputare, cujus initium est: Beati quorum, etc. (Psal. XXXI), sub duarum personarum, Psalmistae et Dei, loquela prolatus est. In prima namque parte usque a circumdantibus me, Psalmista loquitur; in secunda vero Deus usque in quibus non est intellectus. Deinde iterum Psalmista usque in finem psalmi loquitur. Hujus autem psalmi dicta non solum ob personarum mutationem explanandam, sed etiam propter supradictos tres locutionis modos hic commemoravi. Iidem quippe tres modi in tribus continuis versibus prolati inveniuntur in illo; quorum videlicet primus est: Intellectum tibi dabo; secundus: Nolite fieri sicut equus et mulus; tertius: In chamo et freno. In primo itaque Deus dicit: Intellectum [Col. 0165A] tibi dabo, et instruam te in via hac qua gradieris; firmabo super te oculos meos. Quibus nimirum verbis a Deo pronuntiatur unicuique homini, qualiter illum prae caeteris animalibus rationis capacem faciens instruat ad rationabilia quaelibet et spiritualia studia, quibus in via vitae hujus gradiendum est. Et ut in hac via cautius gradiatur, oculos suos super eum jugiter ponere intimat. In secundo autem admonet omnes fideles ut haec quae in superiori versu jam dicta sunt attendentes, non sicut equus et mulus, quibus non est intellectus, sed ut rationabiles et juxta intelligentiam sibi datam vivant. In tertio autem versu, qui subjungitur a Psalmista dicente: In chamo et freno maxillas eorum constringe, qui non approximant ad te, idem Psalmista postulat Dominum, [Col. 0165B] ut quicunque praedictae intelligentiae dona, tantaeque admonitionis beneficia spernentes irrationabiliter vivunt, hos flagellis aliquibus constringat et ad se venire compellat. Talis autem compulsio licet a Psalmista petatur, dici valet increpatio; quia cum perversus quilibet a Domino flagellatur per idem flagellum increpatur. Quae sequuntur in hoc psalmo ad Psalmistae personam referenda sunt. Ecce quam varia personarum mutatio in psalmis supradictis invenitur.

Eadem quoque in psalmis plurimis quos praetermisi continetur; non enim peritia mihi est tanta ut omnes eodem modo percurrere possem, in quo et peritissimi quique satis laborare habent. Verumtamen quod ego de talibus locutionum modis caeterisque [Col. 0165C] rebus explanandis superius promisi, adhuc prout ingenioli mei parvitas permittit, proferre cupio. In quo vos, fratres charissimi, me adjuvare apud Deum deposco, ut, sicut in psalmo proxime jam dicto promittit unicuique ad se confugienti, dicens: Intellectum tibi dabo, et instruam te in via hac, qua gradieris, mihi concedere dignetur intellectum, et instruat me in via hac explanationis quam aggredi cupio. Ideo autem de tribus locutionum modis aliqua explanare magnus mihi affectus advenit ut, quia immensam Dei pietatem cum sacris litteris ad omnes fideles litteras easdem scientes jugiter clamare aliquomodo expertus sum, illud panderem, quam variis modis mihi videatur ad nos clamare. Non enim frustra in Evangelio saepius legitur: Qui habet aures [Col. 0165D] audiendi audiat (Matth. XI, XIII; Marc. IV; Luc. VII, XIV). Et in Apocalypsi: Qui habet aurem audiat, quid spiritus dicat Ecclesiis (Apoc. II, 7). Et in prophetis: Convertimini ad me, et salvi eritis (Isa. XLV, 22). Et in Psalmis: Attendite, popule meus, legem meam; inclinate aurem vestram in verba oris mei (Psal. LXXVII, 1). Multaque his similia in sacris Scripturis leguntur, per quae innuitur magnum quiddam esse, pro quo tantopere ad nos Dominus clamat. Qua de re, quia illud magnum non temporale, sed aeternum constat, oportet ut verba Dei, quibus ad nos jugiter clamat, omni modo attendentes, vitam potius aeternam quam mortem aeternam obtineamus. Haec ergo dixi tam de causa, unde mihi suborta est quaedam dicendi devotio, [Col. 0166A] quam de ipsa re, unde dicere gestio, id est, de divinae pietatis clamore in sacris Scripturis facto. Nunc etiam, prout valeo, proferre desidero ipsius clamoris modos, ut exinde aliquis incitatus divinos audire discat affatus.

Et primum quidem ex psalmis sententiam quamdam proferre cupio, quae mihi praestantior multis videtur, hoc est: Judicia Domini vera justificata in semetipsa, desiderabilia super aurum et lapidem pretiosum multum, et dulciora super mel et favum (Psal. XVIII, 10, 11). Hanc igitur sententiam Psalmista proferens pronuntiando (nam hic modus locutionis divinae primus est, quo cuilibet pronuntiatur, quid scire vel facere debeat) insinuat nobis quam vera, quam desiderabilia et dulcia sint judicia Domini, [Col. 0166B] ut omnis homo haec dicta audiens et intelligens secum tractet qualiter exinde aedificetur. In primis videlicet discutiendo quid verum, quid desiderabile, quidve sit dulce. Deinde vero diligenter pensando utrum sibi videantur desiderabilia et dulcia judicia Domini. Judicium namque Domini potest dici non solum illa extremae diei examinatio qua pravi a bonis discernuntur; sed etiam omne quod in hac vita dispositione divina geritur. Cujus videlicet dispositionis judicia, si juxta hoc, quod homini possibile est, attendantur quam vera sint qualiterque in semetipsis justificentur, desiderabilia pro certo super aurum pretiososque lapides, et dulciora super omnem mellis suavitatem sentientur.

Sed ut melius eadem pensare possimus, judiciorum [Col. 0166C] humanorum falsitatem illis opponamus. Humana enim judicia, aut per gratiam aut per odium alicujus, seu per malitiam vel ignorantiam, vel negligentiam saepissime ita depravantur, ut nec vera esse nec in semetipsis justificari valeant: unde fit ut et falsitati subjaceant, et contraria in semetipsis existant. Nam cujuslibet avaritia alterius avaritiam impugant, decertando scilicet, quis majora rapiat. Eodem quoque modo luxuriosi contra alios luxuriosos, et superbi contra alios superbos ita saepius insurgunt, ut non aliter quam morte eorum placari possint. Eadem contrarietas de cunctis vitiis referri potest. Sed longe aliter de virtutibus sentiendum constat. Unaquaeque enim virtus aliam sicut proprii corporis membrum adjuvat. Nam copia virtutum [Col. 0166D] constat corpus velut unum, ita ut qui humilitatem adipisci studuerint, aliter nequeant nisi simul charitatem obtinere studeant: cumque charitatis nec non humilitatis possessores fuerint, cito velut infirmi viatores in via Dei lassescunt, nisi etiam castitatem in adjutorium sumant. Hanc autem, quia obtinere nequeunt, nisi cum multarum virtutum supplemento aut easdem virtutes simul obtinebunt, aut castimonia perfecta carebunt. Idem de caeteris virtutibus sentiendum est. Omnes enim in unum ita conveniunt, ut alia aliam foveat, augeat, justificet, probando videlicet justam et bonam esse.

Ex quibus omnibus colligitur, judicia Domini, quae nihil aliud sunt nisi virtutes, vera et justificata esse [Col. 0167A] in semetipsis; quia nec per gratiam, nec odium alicujus, nec per malitiam, nec per ignorantiam, nec per negligentiam a veritatis et justitiae statu flectuntur, sed omnia in una eademque dispositione convenientia perseverant. Quae igitur pia sunt testimonium praebent Deo, quia semper, dum tempus miserendi est, paratus sit ad ignoscendum cunctis ad se conversis. De quo miserendi tempore Isaias propheta admonet nos, dicens: Quaerite Dominum dum inveniri potest, invocate eum, dum prope est (Isa. LV, 6). Hinc et doctor noster Psalmista dicit: Confitemini Domino, quoniam bonus; quoniam in saeculum misericordia ejus (Psal. CXVII, 1). Quae nimirum verba hujusmodi sensum habere videntur: Poenitentiam agite, et convertimini ad Deum in hoc saeculo, in [Col. 0167B] quo tantummodo bonus est omnibus invocantibus eum. Quod autem dicitur: Confitemini Domino, quoniam bonus; quoniam in aeternum misericordia ejus, de perennis vitae misericordia solis electis exhibenda intelligi potest. Admonitiones ergo tantae pietatis hoc omni modo testantur; quia Deus non vult mortem peccatoris, sed ut convertatur et vivat (Ezech. XXXIII, 11). Severa autem judicia ubicunque leguntur vel audiuntur facta, hoc nihilominus testantur quod Deus superbis resistat (Jac. IV, 6), quodque juxta Psalmistam terribilis sit in consiliis super filios hominum (Psal. LXV, 5) (subaudi, pravorum) qui nihil aliud nisi humana tantum et carnalia diligere solent; quorum scilicet filii vocantur imitatores eorum: cujus enim quisque facit opera, ejus vocatur [Col. 0167C] filius.



CAPUT IX. Amplius divinorum judiciorum quorumcunque veritas et justitia probatur. Adhortatio ad diligentem divinarum Scripturarum lectionem, etc.

Inter haec pensandum est quam necessaria sint severa Dei judicia. Plurimi namque qui nec lectione, nec admonitione ulla hominum a pravitate sua flecti possunt, per flagella Dei convertuntur ad ipsum. Nonne per haec pensari valet quia, dum pia Dei judicia conveniunt severis et severa piis, omnia ejus judicia sunt vera et justificata in semetipsa? (Psal. XVIII, 10.) Sive ergo sint pia sive severa, ideo Deus operatur ea ut hos, qui salvandi sunt, quasi quibusdam retibus ad aeternam salutem trahat. Unde et Psalmista, qui et severitatem et pietatem Dei in [Col. 0167D] semetipso expertus cognovit utramque necessariam esse, postquam dixit: Judicia Domini vera, justificata in semetipsa; statim subjunxit, dicens: Desiderabilia super aurum et lapidem pretiosum multum, et dulciora super mei et favum. Quae nimirum verba multi quidem dicere valent; sed quam desiderabilia, nec non quam dulcia sint nemo sentire valet, nisi qui fide ex opere pro agnitione eorum laborantes, intima eorum aliquantulum gustare merentur. Et quam felices qui talia nosse laborant; ut cum Psalmista gustantes quam suavis est Dominus (Psal. XXXIII, 9), et quam fidelis et sanctus in omnibus operibus suis (Psal. CXLIV, 17), judicia Domini vera esse toto corde credant!

[Col. 0168A] Sed si forsitan aliquis dicat se libenter velle credere judicia Domini vera esse, sed nescire unde hanc fidem satis possit concipere: dicam breviter aliqua ejus judicia unde facilius agnosci possint caetera. Omnes namque scimus et quotidie actu probamus, quia liberum arbitrium a Deo datum habemus, ut sive bona, sive mala velimus agere, possimus. Hoc autem non sufficit nobis solummodo scire, nisi etiam tractemus cur nobis sit data libertas tanta vel male vel bene agendi. Non enim coeli et terrae Creator, rerumque omnium gubernator credendus est tanta nobis praestitisse sine causa. Sed omni modo attendendum quia ideo homini, quem ad similitudinem suam fecit, et liberum arbitrium et facultatem male vel bene agendi [Col. 0168B] dedit, ut haberet unde promereri posset aliqua aeternae beatitudinis praemia. Quis denique impossibilitatis vinculo constrictus probare posset quid agere vellet? aut quod praemium illi foret dandum, qui nil potuit facere, nisi bonum? Hanc igitur inconvenientiam quicunque saepius attendit, citius agnoscit multo convenientius esse. Quia, sicut Deus statuit, homo liberum abritrium habens et bene et male agere valet, ut et ille, qui mala pro amore Dei contemnit, mercedem promissam, et ille qui bona negligit poenam pronuntiatam consequatur. Ecce quam congrua et vera divini judicii dispositio, nullius gratiae, vel odii instar judiciorum humanorum falsitate corrupta; sed quasi in latissimo stadio omnibus currendi spatium praebens, ante omnium oculos [Col. 0168C] ponens bona et mala, aspera et mollia, arcta et lata, ut per haec omnium affectus probetur quid diligere vel respuere, quid concupiscere vel contemnere velit.

Nonne ergo latissimum stadium merito dicitur, in quo tam variis modis unusquisque currere potest? Quot modis enim unicuique datur facultas male agendi, tot modis etiam datur facultas bene agendi. Quia bene agendi occasionem praebent mala, cum ea videntes, aut audientes, seu ad horam desiderantes, mox contemnimus. Et qui tanta possumus contemnere, quanta concupiscere, ex ipso contemptu tot coronas per Dei gratiam promereri possumus, quot mala contempsimus. Ecce satis evidens exemplum, in quo probari potest verissimum Dei [Col. 0168D] judicium. Judicium quoque verum dici potest, quod fit in his qui negligenter vitam suam ducentes, nihilque magis quam aliis praeponi desiderantes, permittuntur tandem obtinere; cumque in regimine optato praepositi saecularia magis quam spiritualia studuerint, timere et amare Deum neglexerint, in deliciis velut ille dives de quo in Evangelio legitur quia induebatur purpura et bysso, et epulabatur quotidie splendide (Luc. XVI, 19), omnimodo vixerint, tunc Dominus aut eos patitur in eodem regimine perdurare usque ad finem vitae, postea vero cum supradicto divite delicioso ad inferna deputari; aut aliquandiu superbire in potestate, et postea deponi cum magna inhonestate, ut humilitati in hac vita [Col. 0169A] poenitentiam gerant; quod tamen multo felicius constat quam caeterum; quia nihil est infelicius felicitate peccantium. Quodlibet ergo horum Deus fieri judicaverit, judicium verum dici poterit; quia scientes scriptum: Omnis qui se exaltat humiliabitur (Luc. XIV, 11). Et: Deus superbis resistit; humilibus autem dat gratiam (I Petr. V, 5). multaque hujusmodi. Sed haec omnia contemnentes merentur ad horam quidem divitiis vel dignitate extolli, sed postea dejici tam in hoc saeculo quam in futuro. De talibus et Psalmista dicit: Dejecisti eos, Domine, dum allevarentur (Psal. LXXII, 18); et iterum: Deus confringet capita inimicorum suorum, verticem capilli perambulantium in delictis suis (Psal. LXVII, 22). Et capita inimicorum Dei, et vertex capilli perambulantium in [Col. 0169B] delictis suis, quia una et repetita sententia est, dici possunt hi qui caeteros peccatores nequitiis suis excellunt, et ideo extolli cupiunt, ut ex hoc majorem peccandi licentiam habeant.

Sed et illud judicium Dei verum dicendum est, cum congregationi vel plebi cuilibet sine disciplina et religione viventi irreligiosi pastores atque rectores praeponuntur, ut per tales rectores ira Dei appareat quae diu latebat. Unde Scriptura sacra dicit: Propter peccata populi regnare facit Dominus hypocritam (Job XXXIV, 10). Hinc etiam sanctus Gregorius dicit: Occultae et jugiter perpetratae culpae merentur; ut reges pastoresque perversi constituantur. Quod tamen judicium non pro subjectorum damnatione evenit, sed ut sub hac peccati poena commoniti [Col. 0169C] et compulsi coram Deo poenitentiam gerant pro commissis, eumque invocantes pro necessitatibus suis se emendare studeant, imitantes videlicet filios Israel qui, ut in libro Judicum legitur, quoties Deum offendentes traditi sunt in manus inimicorum suorum, poenitentiam egerunt; deinde vero clamaverunt ad Dominum, et de necessitatibus eorum liberavit eos (Psal. CVI, 13). Quae verba etiam Psalmista saepius repetens in psalmo centesimo sexto, ubi varias offensiones et tribulationes eorumdem filiorum Israel commemorat, dat fidelibus cunctis exemplum quid sibi pro offensionibus et tribulationibus suis sit agendum.

Dicamus adhuc et aliud exemplum unde judicia [Col. 0169D] Domini, quae in rebus plurimis incomprehensibilia sunt, nimisque profunda, sicut et Psalmista testatur dicens: Judicia tua, Domine, abyssus multa (Psal. LIII, 7), vel alicubi possint aliquantulum agnosci, sicque in his, quae aliquatenus agnoscere possumus, quam congrua et vera atque fidelia sint, instructi, credamus etiam similia esse omnia illa quae sentire nequimus. In libris namque sacris tam Veteris quam Novi Testamenti quotidie omnes instruimur ut mala relinquentes bona faciamus. Haec igitur instructio dispositione divina et ante tempora multa jugiter facta est, et quotidie agitur; ut si qua ignorantia vel negligentia seu oblivione per diabolicas insidias a lege divina fuerimus retracti, mox admoneamur ad meliora reverti. Pro hujusmodi admonitione legitur [Col. 0170A] ubique ad missas lectio de diversis Scripturae sacrae libris ad aedificationem audientium excerpta, nec non sancti Evangelii doctrina. Pro hoc Psalmorum liber qui, sancto Spiritu dictante, quasi quidam sol omnibus in via Dei ambulantibus verbis sapientiae divinae lucet, per diurnas atque per nocturnas horas partitus cantatur. Quod et ipse Psalmista prophetiae spiritu plenus, personamque sanctae Ecclesiae in segerens praevidit, dicens: Septies in die laudem dixi tibi (Psal. CXVIII, 164); et: Media nocte surgebam ad confitendum tibi (Psal. CXVIII, 62); et iterum: In matutinis meditabor in te, Domine, quia fuisti adjutor meus (Psal. LXII, 8). Hanc igitur laudem, quam sancta Ecclesia ubique tam in nocte quam in die Deo dicit, merito Psalmista se dixisse retulit; quia a suis [Col. 0170B] dictis proferendam praescivit, praeteritum ponens pro futuro. Pro hac etiam admonitione pueri litteris instruendi inprimis psalmorum lectione introducuntur, atque memoriter retinere usu ecclesiastico jubentur, ut in litteris sacris enutriti, postea cum ad aetatem intelligibilem pervenerint, facilius eas recolant et exinde in aliis Scripturae sacrae litteris meditari valeant. Pro hac plurima sanctorum Patrum scriptura tam in Ecclesiis quam in aliis locis legitur, ut nemo litterarum scientia imbutus de legis divinae ignorantia se excusare possit. Nonne talis consuetudo, quae sine dubio ex dispositione divina processit, dicenda est fidelis et vera? Nonne Deus merito dicendus est fidelis qui per tantam librorum admonitionem omnes hanc legentes et audientes ad [Col. 0170C] aeternam salutem trahere conatur? Sed, proh dolor! paucissimi inveniuntur, qui aures audiendi ita habeant ut attendere curent quid evangelistae, quid prophetae, quid Psalmista vel quid alii sanctae Ecclesiae doctores nos admoneant. Verumtamen non ideo verba Dei incassum proferuntur. Aut enim corrigunt legentes et audientes ea, aut in testimonium damnationis in die judicii coram eis proferentur.

His igitur exemplis prolatis, peto vos, fratres charissimi, ut attendentes pietatem severitatemque Dei studeatis litteras sacras non solum legere et audire, sed etiam operibus aliquatenus implere. Verba quoque doctrinae, quae pro aedificatione vestra de psalmis protuli, et adhuc proferre cupio, tanto [Col. 0170D] majori intentione, precor, suscipite, quanto districtiora esse judicia Dei ex supradictis Psalmistae verbis jam audistis. Idcirco enim sententiam tam piam tamque terribilem inter caetera sermonis mei verba protuli, ut vos sollicitos et intentos facerem ad audienda legis divinae praecepta. Sed nec aliter judicia Domini desiderabilia et dulcia videntur, nisi tota intentione legantur vel audiantur. Quamobrem audiamus quid loquatur nobis Dominus per sanctum Psalmistam, per quem variis modis ad nos clamat, nunc pronuntiando ea quae scienda vel facienda sunt, nunc admonendo pro eisdem; interdum vero increpando pro negligentia nostra. Qui ergo tam variis modis ad vos loquitur, maximam curam nostri habere probatur.



CAPUT X. Varia moralia documenta ex diversorum psalmorum versibus collecta.
[Col. 0171A]

Sed quia superius de pronuntiatione coepimus loqui, nunc iterum inde loquamur. Psalmista namque pronuntians nobis sanctitatem Domini ac Salvatoris nostri, dicit: Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit (Psal. I, 1). Quae videlicet sanctitatis verba, quia nulli hominum nisi soli Christo congruunt, omnes enim peccaverunt, ut ait Apostolus, et egent gloria Dei (Rom. III, 23); itemque Scriptura dicit: In multis offendimus omnes (Jac. III, 2); de Christo autem dicitur: Qui peccatum non fecit, nec inventus est dolus in ore ejus [Col. 0171B] (I Petr. II, 22), ipsum esse credimus quem Psalmista ita beatum virum dicit ut nec abiret in consilio impiorum, nec in via peccatorum stetisset, nec in cathedra pestilentiae sedisset. Abire enim solummodo in consilio impiorum minimum quoddam peccatum est; quod vel illicite cogitando, vel incaute loquendo, vel in aliquo quinque sensuum lapsu perpetratur; stare autem in via peccatorum est in quo aliquandiu quis moratus alios etiam peccare facit, sicut, cum quosdam homines prava agentes aliquando propter amicitiam laudantes ex hoc deteriores facimus, vel cum aliquod leve peccatum tam in nobis quam in aliis pro nihilo ducimus; sedere autem in cathedra pestilentiae est pessima quaeque non solum facere, sed etiam docere, benefacientes [Col. 0171C] irridere et odire. Quia igitur ab his et ab omnibus iniquitatibus immunis erat Christus, ideo a Psalmista merito dictus est beatus vir.

Sed tanta beatitudo, licet minime conveniat nobis, qui in delictis nascimur et quotidie peccatis polluimur, ad hoc tamen prodesse potest ut per oppositionem jugiter attendentes, quanta distantia sit inter nos et eumdem Dominum nostrum, poscamus, ut misereatur nostri et benedicat nobis, illuminet vultum suum super nos, et opera manuum nostrarum dirigat (Psal. LXVI, 2). Si ergo tanti viri beatitudinem recolentes simul et venerantes quaeramus faciem ejus semper, non secundum peccata nostra faciet nobis, neque secundum iniquitates nostras retribuet nobis; quoniam secundum altitudinem coeli a terra corroboravit [Col. 0171D] misericordiam suam super timentes se, et quomodo miseretur pater filiorum, sic miseretur timentibus se, quoniam ipse cognovit figmentum nostrum (Psal. CII, 10-13). Haec et his similia Psalmistae dicta, quae utique Spiritu sancto inspirante prolata sunt, quem non excitare possunt ad exquirendam Dei gratiam? Non homo, sed durus lapis est hic jure vocandus, qui non exquirit tantam Domini pietatem.

Inter haec quoque pensandum est quam congrue in capite libri psalmorum Psalmista loquitur de Capitis nostri, Domini videlicet Jesu Christi, beatitudine et sanctitate, ut per hoc cunctis sanctae Ecclesiae filiis, qui membra ejus esse debent, insinuaret ipsum semper inprimis esse invocandum, et prae [Col. 0172A] omnibus diligendum ac venerandum, ut scriptum est: Diliges Dominum Deum tuum ex toto corde tuo; hoc est maximum et primum mandatum (Matth. XXII, 37).

Jam diximus, prout potuimus, de Capitis nostri qualitate. Nunc vero dicamus quomodo ipsum Caput nos instruat per Psalmistam. Sicut enim Dominus noster dives et potens est ad salvandos omnes qui invocant eum in veritate, ita etiam multiplex et latus est in mandatorum suorum pronuntiatione, semperque prospiciens quis in hujus vitae stadio prae caeteris ad eum currat ejus praecepta sequendo. Quod scilicet Psalmista agnoscens pronuntiat nobis, dicens: Dominus de coelo prospicit super filios hominum, ut videat si est intelligens, aut requirens Deum (Psal. XIII, 2). In quibus verbis hoc inprimis est [Col. 0172B] notandum quod Deus qui omnia, antequam fiant, novit, non ideo nos inspicere dicitur ut ex habitu vel motu nostro quid in nobis sit quasi nescius discat; sed ut nos discamus et admoneamur attendere quam clementer atque subtiliter hoc Deus jugiter in nobis exploret, quid circa salutem nostram nos tractemus quantamque sollicitudinem non solum pro praesentis vitae subsidiis impetrandis, sed etiam pro aeterna vita obtinenda habeamus. Hujusmodi quippe intentio primitus, ut dixi, in Psalmistae verbis jam prolatis constat retinenda.

Deinde altius considerandum quomodo id pro quo Deus nos prospicit aliquatenus implere possimus, id est ut intelligamus et requiramus Deum. Quidquid enim intelligendum et requirendum est de Deo, interioris [Col. 0172C] hominis studio constat agendum, quia, cum uterque sit invisibilis, et Deus scilicet et noster interior homo, utpote quia ad Dei similitudinem factus est, uterque etiam invisibiliter sentit quae de altero sentienda et requirenda sunt, quamvis Deus incomparabiliter excedat. Ille namque per seipsum omnia novit; homo autem nec a semetipso, nec sine additamento aliquo scire quidquam valet. Additamentum vero dico omnia visibilia, per quae instruimur ad invisibilia intelligenda, sicut scriptum est: Invisibilia Dei per ea quae facta sunt intellecta conspiciuntur (Rom. I, 20). Item additamentum esse dico illa intelligentiae dona quae in nobismetipsis ex Dei gratia jugiter retinemus; ex quibus est illud: Quod tibi non vis fieri, alii ne feceris (Tob. IV, 16). Nam si [Col. 0172D] alii nihil horum quae nobis fieri nolumus agere debemus, mala autem nulla nobis agi omnimodo volumus, mala etiam nulla alii agenda esse apertissime scimus. Tertium quoque additamenti genus per quod instruimur intelligere ac requirere Deum, in omnibus sacrae Scripturae litteris habetur. In his ergo tribus additamentis omne genus humanum quod ad intelligibilem duntaxat aetatem pervenerit, probatur quid de Deo intelligat et quomodo illum requirat. Talia igitur Psalmistae dicta, quibus nobis pronuntiatur quia Deus super nos prospiciat ut videat si in nobis sit intelligens aut requirens Deum, jugiter pensare debemus.

Pensandum est etiam quid idem Psalmista de [Col. 0173A] verbi divini praedicatoribus pronuntiet, dicens: Coeli enarrant gloriam Dei, et opera manuum ejus annuntiat firmamentum (Psal. XVIII, 2). In quibus profecto verbis intimatur quia gloriam operaque Dei nemo, nisi coeli, id est coelestis et spiritualis vitae amatores, enarrare possint. Unde apostolus Paulus, qui gloriae divinae maximus praedicator erat, de se aliisque apostolis dicit: Nostra conversatio in coelis est (Philip. III, 20). Talium ergo praedicatorum sonus, ut in ejusdem psalmi dictis subsequentibus reperitur, in omnem terram exivit, et in fines orbis terrae verba eorum (Psal. XVIII, 6). O quantus propheta fuit Psalmista, qui pene omnia quae de Christi gloria erant futura, quaeque in sancta Ecclesia erant gerenda, quasi jam praeterita pronuntiare potuit! [Col. 0173B] Ideoque, quae de praedicatoribus Christi praedixit jam quasi praeterita enarravit, dicens: In omnem terram exivit sonus eorum, et in fines orbis terrae verba eorum.

Audistis itaque, fratres charissimi, quales esse debeant qui gloriam Dei enarrare desiderant. Audite etiam quid sanctus Psalmista dicat de his qui ad peragenda divinae laudis officia constituti sunt in Ecclesia. Pronuntiat namque de his, dicens: Non mortui laudabunt te, Domine, neque omnes qui descendunt in infernum. Sed nos, qui vivimus, benedicimus Domino ex hoc nunc et usque in saeculum (Psal. CXIII, 17). Ubi inprimis notandum quos mortuos vel quos vivos appellet. Si enim de his quos vulgaris usus appellat mortuos talia dixisset, ridiculum magis quam rationabilem sententiam proferre videretur; [Col. 0173C] quod de viro tali minime oportet credi. Sed hoc magis credendum est de illo qui spiritualiter vivens spiritualiter etiam loquebatur, hos videlicet vocans mortuos qui, vitiis et carnalibus desideriis tantummodo deservientes, nullam curam de animarum salute retinent; hos autem vivos qui, secundum Apostolum, carnem suam crucifigentes cum vitiis et concupiscentiis (Gal. V, 24), Christo qui vera vita est vivere student ejus praeceptis obediendo. De hujusmodi mortuis et vivis Scriptura sacra saepe loquitur. De mortuis quidem in Evangelio Dominus ad quemdam dicit: Sine mortuos sepelire mortuos suos (Matth. VIII, 22; Luc. IX, 60). Hinc et Apostolus dicit: Vidua, quae in deliciis est, vivens mortua est (I Tim. V, 6). Et Psalmista in psalmo quodam testatur, [Col. 0173D] dicens: Universa vanitas omnis homo vivens (Psal. XXXVIII, 6), subaudi mundo. De his autem qui mortui sunt mundo, sed vivunt in Christo per prophetam dicitur: Vivent mortui tui, Domine (Isai. XXVI, 19). Et Apostolus: Si complantati, inquit, facti sumus similitudini mortis Christi, simul et resurrectionis erimus (Rom. VI, 5); et iterum: Si mortui sumus cum Christo, credimus quia simul etiam vivemus cum Christo (Rom. VI, 8). Item Dominus in Evangelio unicuique, quantiscunque peccatis fuerit deditus, si in eum credens ea deserit, promittit, dicens: Qui credit in me, etiamsi mortuus fuerit, vivet (Joan. XI, 25). Ex quibus omnibus colligitur quia Psalmista eos qui vitiis adhuc omnimodo deserviunt, [Col. 0174A] mortuos; illos autem qui in Christo jam vivunt, viventes appellet, dicens: Non mortui laudabunt te, Domine, neque omnes qui descendunt in infernum; sed nos, qui vivimus, benedicimus Domino ex hoc nunc et usque in saeculum (Psal. CXIII, 17, 18). Quamobrem, si Deum laudare velimus, tales fieri studeamus, ut sibi placeat ipsius laudis servitus.



CAPUT XI. Quam uberes in psalmis sententiae occurrant quae tribulatis solatio sint, quamque Psaltes divinus omnibus omnia factus fuerit.

His igitur prolatis de illa puritate quam laudantes Dominum debent amare, videamus quoque quid aliunde clamet ad nos Dominus per Psalmistam. Innumerabiles namque sunt ejus sententiae ad varias [Col. 0174B] personas pro variis doctrinis prolatae, quas ego universas nequeo proferre. Sed aliquas exinde libet decerpere, quae et pene omnibus litteratis sunt planae et maxime videntur necessariae tam ad piorum consolationem, quam ad impiorum terrorem. Sed prius consolationis dicta proferamus.

Dulcis et rectus Dominus; propter hoc legem dabit delinquentibus in via. Diriget mansuetos in judicio, docebit mites vias suas. Universae viae Domini misericordia et veritas requirentibus testamentum ejus et testimonia ejus. Firmamentum est Dominus timentibus eum, et testamentum ipsius ut manifestetur illis (Psal. XXIV, 8, 14). Non in finem oblivio erit pauperis, patientia pauperum non peribit in finem (Psal. IX, 19). Lex Domini immaculata convertens animas, testimonium [Col. 0174C] Domini fidele sapientiam praestans parvulis: Justitiae Domini rectae laetificantes corda, praeceptum Domini lucidum illuminans oculos (Psal. XVIII, 8, 9). Qui non accepit in vano animam suam nec juravit in dolo proximo suo, hic accipiet benedictionem a Domino (Psal. XXIII, 4, 5). Dominus virtutem populo suo dabit, Dominus benedicet populo suo in pace (Psal. XXVIII, 11). Quam magna multitudo dulcedinis tuae, Domine, quam abscondisti timentibus te! Abscondes eos in abscondito faciei tuae a conturbatione hominum. Proteges eos in tabernaculo tuo a contradictione linguarum (Psal. XXX, 20, 21). Beati quorum remissae sunt iniquitates, et quorum tecta sunt peccata. Beatus vir, cui non imputabit Dominus peccatum, nec est in spiritu ejus dolus (Psal. [Col. 0174D] XXXI, 1, 2). Rectum est verbum Domini et omnia opera ejus in fide. Diligit misericordiam et judicium, misericordia Domini plena est terra (Psal. XXXII, 4, 5). Beata gens, cujus est Dominus Deus ejus; populus, quem elegit in haereditatem sibi (Ibid., 12). Ecce oculi Domini super metuentes eum, et in eis, qui sperant super misericordia ejus; ut eruat a morte animas eorum, et alat eos in fame (Ibid., 18, 19). Immittit angelus Domini in circuitu timentium eum, et eripiet eos (Psal. XXXIII, 8). Juxta est Dominus his qui tribulato sunt corde, et humiles spiritu salvabit. Multae tribulationes justorum, et de omnibus his liberabit eos Dominus. Custodit Dominus omnia ossa eorum, unum ex his non conteretur (Ibid., 19, 21). [Col. 0175A] Melius est modicum justo super divitias peccatorum multas. Novit Dominus dies immaculatorum, et haereditas eorum in aeternum erit. Non confundentur in tempore malo, et in diebus famis saturabuntur, quia peccatores peribunt. Apud Dominum gressus hominis dirigentur, et viam ejus volet. Cum ceciderit non collidetur, quia Dominus supponit manum suam (Psal. XXXVI, 16, 24). Beatus vir, cujus est nomen Domini spes ejus, et non respexit in vanitates et insanias falsas (Psal. XXXIX, 5). Quae scilicet sententia specialiter dicta contra eos qui, juxta morem ethnicorum, auguriandi vel turpiter ludendi utuntur vanitate, commemorat eum beatum esse qui hujusmodi vanitates respuit.

Dominus virtutum nobiscum, subaudi est, susceptor [Col. 0175B] noster Deus Jacob (Psal. XLV, 12). Beatus, qui intelligit super egenum et pauperem, in die mala liberabit eum Dominus (Psal. XL, 2). Haec autem sententia particulariter est intelligenda quia, sicut non omnes egeni et pauperes beati sunt, sed solummodo pauperes spiritu beati existunt; ita quoque ille qui super eosdem ita intelligit, ut illis misereatur, beatus solummodo in hoc facto dicendus est. Laetetur mons Sion, et exsultent filiae Judae propter judicia tua, Domine (Psal. XLVII, 12). Cujus sententiae sensus est iste: gloriam tuam, Domine, speculantes et nomen tuum confitentes laetentur in te. Sacrificium Deo spiritus contribulatus, cor contritum et humiliatum, Deus, non despicies (Psal. L, 19). Beatus, quem elegisti et assumpsisti, Domine, inhabitabit [Col. 0175C] in atriis tuis (Psal. LXIV, 5). Dominus dabit verbum evangelizantibus virtute multa (Psal. LXVII, 12). Deus noster, Deus, subaudi est, salvos faciendi, et Domini Domini exitus mortis (Ibid., 21). Quae sententia, quia obscura videtur, opus est ut explanetur. Sic enim intelligendam esse arbitramur: Deus, quem nos Christiani colimus, ille solus potens est salvos facere, et in sua potestate est quemlibet a mortis periculo liberare.

Quam bonus Israel Deus his qui recto sunt corde (Psal. LXXII, 1). Beati qui habitant in domo tua, Domine, in saecula saeculorum laudabunt te (Psal. LXXXIII, 5). Misericordiam et veritatem diligit Deus; gratiam et gloriam dabit Dominus. Non privabis bonis eos qui ambulant in innocentia. Domine virtutum, beatus [Col. 0175D] homo, qui sperat in te (Ibid., 12, 13). Deus, qui glorificatur in consilio sanctorum, magnus et terribilis super omnes qui in circuitu ejus sunt (Psal. LXXXVIII, 8). Haec sententia tam ad piorum consolationem quam ad impiorum terrorem intelligi potest. Qui habitat in adjutorio Altissimi in protectione Dei coeli commorabitur (Psal. XC, 1). Quae sententia sic est intelligenda: qui in adjutorio Dei quasi habitans jugiter confidit, talis vir Deum certissimum protectorem habebit. Justus ut palma florebit, sicut cedrus Libani multiplicabitur (Psal. XCI, 13). Beatus homo, quem tu erudieris, Domine, et de lege tua docueris eum (Psal. XCIII, 12). Testimonia tua, Domine, credibilia facta sunt nimis; domum tuam decet sanctitudo in longitudinem [Col. 0176A] dierum (Psal. XCII, 5). Lux orta est justo et rectis corde laetitia (Psal. XCVI, 11). Dominus in Sion magnus et excelsus super omnes populos (Psal. XCVIII, 2). Misericordia Domini ab aeterno et usque in aeternum super timentes eum, et justitia illius in filios filiorum his qui servant testamentum ejus, et memores sunt mandatorum ipsius ad faciendum ea (Psal. CII, 17, 18). Laetetur cor quaerentium Dominum (Psal. CIV, 3). Beati, qui custodiunt judicium, et faciunt justitiam in omni tempore (Psal. CV, 3). Magna opera Domini exquisita in omnes voluntates ejus. Confessio et magnificentia opus ejus, et justitia ejus manet in saeculum saeculi. Memor erit in saeculum testamenti sui, virtutem operum suorum annuntiabit populo suo, ut det illis haereditatem gentium, opera manuum ejus [Col. 0176B] veritas et judicium. Fidelia omnia mandata ejus, confirmata in saeculum saeculi, facta in veritate et aequitate (Psal. CX, 2-8). Beatus vir qui timet Dominum, in mandatis ejus volet nimis (Psal. CXI, 1). Haec sententia universaliter est intelligenda, quia omnis vir qui timet Dominum et in mandatis ejus vivere cupit beatus pro certo est.

Potens in terra, subaudi vivorum, erit semen ejus, generatio rectorum benedicetur. In memoria aeterna erit justus, ab auditione mala non timebit (Ibid., 2-7). Auditio mala quam justus non timebit significat illam terribilem sententiam, quae in judicio extremo dicenda est reprobis a Domino: Discedite a me, maledicti, in ignem aeternum, etc. (Matth. XXV, 41). Excelsus super omnes gentes Dominus et super coelos [Col. 0176C] gloria ejus; qui in altis habitat et humilia respicit in coelo et in terra, suscitans a terra inopem et de stercore erigens pauperem, ut collocet eum cum principibus populi sui (Psal. CXII, 4, 8). Pretiosa in conspectu Domini mors sanctorum ejus (Psal. CXV, 5). Vox exsultationis et salutis in tabernaculis justorum (Psal. CXVII, 15). Beati immaculati in via, qui ambulant in lege Domini. Beati, qui scrutantur testimonia ejus, in toto corde exquirunt eum (Psal. CXVIII, 1, 2). Pax multa diligentibus legem tuam, Domine, et non est illis scandalum (Ibid., 165). Qui confidunt in Domino, sicut mons Sion; non commovebitur in aeternum, qui habitat in Jerusalem. Benefac, Domine, bonis et rectis corde (Psal. CXXIV, 1, 4). Qui seminant in lacrymis, in exsultatione metent. Euntes [Col. 0176D] ibant, et flebant, mittentes semina sua. Venientes autem venient cum exsultatione, portantes manipulos suos (Psal. CXXV, 5, 6). Cum dederit dilectis suis somnum, ecce haereditas Domini (Psal. CXXVI, 2). Somnus hic vocatur mors sanctorum quae, dum venerit mox haereditas, id est merces magna a Domino promissa, aderit.

Beati omnes qui timent Dominum, qui ambulant in viis ejus (Psal. CXXVII, 1). Apud Dominum misericordia et copiosa apud eum redemptio. Speret Israel in Domino ex hoc nunc et usque in saeculum (Psal. CXXIX, 6, 7). Quia igitur Israel vir videns Deum interpretatur, hac sententia fidelis quilibet, qui Dominum merito videre dicitur, ad hoc incitatur ut [Col. 0177A] spem suam in Domino ponat: Beatus qui tenebit et allidet parvulos suos ad petram (Psal. CXXXVI, 9). Cujus sententiae sensus est iste: Beatus qui cogitationes malas, mox cum oriri coeperint et adhuc parvae sunt, confitetur Christo, qui petra est dictus, rogans eum ut ipse eas prius a se expellat quam ad majoris nequitiae effectum perveniant. Suavis Dominus universis et miserationes ejus super omnia opera ejus. Fidelis Dominus in omnibus verbis suis, et sanctus in omnibus operibus suis. Allevat Dominus omnes qui corruunt, et erigit omnes alios, subaudi ad se conversos. Prope est Dominus omnibus invocantibus eum in veritate. Voluntatem timentium se faciet, et deprecationem eorum exaudiet et salvos faciet eos (Psal. CXLIV, 9, 10). Beatus, cujus Deus Jacob adjutor ejus, [Col. 0177B] spes ejus in Domino Deo ipsius, qui fecit coelum et terram, mare et omnia quae in eis sunt. Dominus solvit compeditos, Dominus illuminat caecos. Dominus erigit elisos (Psal. CXLV, 5, 8), subaudi si ad eum convertantur. Beneplacitum est Domino super timentes eum et in eis qui sperant super misericordia ejus (Psal. CXLVI, 11). Beneplacitum est Domino in populo suo, et exaltabit mansuetos in salutem (Psal. CXLIX, 4). Haec igitur omnia ideo disponente Deo pronuntiata sunt a Psalmista, ut omnes fideles in hujusmodi dictis haberent consolationem contra universam perturbationem.

Quibus et illa congrue possunt adjungi quae in quadragesimo tertio psalmo proferuntur ex persona martyrum et omnium qui persecutionem patiuntur [Col. 0177C] propter justitiam. Quoniam propter te mortificamur tota die, aestimati sumus sicut oves occisionis. Exsurge, quare obdormis, Domine, exsurge, et ne repellas in finem, et caetera his similia quae in eodem psalmo continentur. Ejusdem quoque sensus dicta inveniuntur in psalmo septuagesimo nono, ubi dicitur: Posuisti nos in contradictionem vicinis nostris, et inimici nostri subsannaverunt nos. Deus, converte nos, etc. Noverat enim Psalmista electos Dei sic ab eo consolari, ut tamen aliquando illos permitteret aut publicis persecutionibus aut occultis tentationibus fatigari. Ideoque utrumque pronuntiavit, consolationes scilicet et perturbationes eorum. In quodam etiam versu utrumque comprehendit, dicens: Multae tribulationes justorum, et de omnibus his liberabit [Col. 0177D] eos Dominus (Psal. XXXIII, 20). O mirae sanctitatis virum et cunctis fidelibus venerandum, qui tanta praenoscere et pronuntiare meruit! Nam quod apostolus Paulus de semetipso dixit: Omnibus omnia factus sum, ut omnes lucrifacerem (I Cor. IX, 22), de isto quoque viro potest aptissime dici qui ut omnibus divinae pietatis divitias, quas ipse experimento didicit, pronuntiaret, nunc quidem docet eos orare tam pro se quam pro aliis, proferens ad hoc talia verba quae peritissimi quique possunt plus mirari quam dictu imitari; nunc confitendo et poenitendo peccatorum veniam a Deo quaerere; nunc pro qualibet virtute obtinenda, interdum vero pro quibuslibet vitiis depellendis Deum invocare; aliquando [Col. 0178A] Dominicae incarnationis, passionis resurrectionis et ascensionis ejus mysteria studet pandere; nunc divinorum judiciorum subtilitatem et veritatem pronuntiat; interdum judices iniquos ammonet et increpat; nunc divinae pietatis suavitatem omnes gustare exhortatur; nunc sapientiae divinae inmensitatem admiratur; saepissime ad laudandum Deum fideles omnes invitat; interdum vero quales esse debeant laudantes Deum indicat; aliquando etiam hoc pandit quod Deus jugiter super nos respiciat, ut videat quis ex nobis eum requirere studeat; saepe omnes ad Deum confugientes consolatur tam separatis quam oppositis sententiis malorum et bonorum, quorum alterum jam protuli; alterum vero adhuc annuente Deo proferam.



CAPUT XII. Quibus psalmorum sententiis peccatores terreantur
[Col. 0178B]

Cum igitur tam variis modis roboraret atque doceret omnes in fide stabiles, recordatus est etiam in psalmo septuagesimo secundo eorum qui adhuc velut infirmi in fide scandalizantur facile de judiciis divinis. Postquam enim dixit ex persona firmiter credentium: Quam bonus Israel Deus his qui recto sunt corde! mox ex eorum persona qui adhuc infirmantur in fide subjungit, dicens: Mei autem pene moti suut pedes, pene effusi sunt gressus mei, quia zelavi super iniquos, pacem peccatorum videns, etc., his similia quae in eodem psalmo inveniuntur. Si vero aliquis contendat Psalmistam talia verba magis ex propria quam ex aliorum dixisse persona, attendat [Col. 0178C] qualiter alibi unumquemque admonens super hoc errore dicat: Noli aemulari in eo qui prosperatur in via sua, in homine faciente injustitias (Psal. XXXVI, 7); et: Qui malignantur exterminabuntur; sustinentes autem Dominum ipsi haereditabunt terram (Ibid., 9). Multa quoque his similia in psalmis inveniri possunt.

Sed et in hoc satis excusatur ab hujusmodi insipientia quod in loco quodam se perhibet devitare otiosa verba, dicens ad Dominum: Igne me examinasti, et non est inventa in me iniquitas; ut non loquatur os meum opera hominum (Psal. XVI, 3, 4), subaudi pravorum seu quorumlibet hominum, quorum opera multa, licet sint necessaria, non tamen convenit de eis turpiter loqui, ne forte aliqui irrationabilia verba audientes scandalizentur; quod enim [Col. 0178D] turpe est facere, turpe est et dicere. Et ut adhuc aliud testimonium inferam ad excusandum Psalmistam, legamus scripta Apostoli qui, licet in omni sanctitate vixerit, ex peccatorum tamen persona dixit: Infelix ego homo, quis me liberabit de corpore mortis hujus? Gratia Dei per Jesum Christum Dominum nostrum (Rom. VII, 24, 25). Ex quibus omnibus colligitur quia Psalmista nullo modo credendus est a fide moveri, cum impios ac sceleratos quosque in hoc saeculo vidisset prosperari.

Jam satis dictum est quomodo Psalmista consoletur omnes qui esuriunt et sitiunt justitiam, dicamus etiam qualiter deterreat omnes iniquos, nunc quidem pronuntiando quanta sibi mala futura sint, si permaneant [Col. 0179A] in peccatis; nunc autem increpando eos; interdum etiam orando ut vel vindictam debitam recipiant, vel contra fideles nequitiam suam implere nequeant. Sed de iniquorum omnium capite, id est Antichristo inprimis dicamus, qui licet in temporibus novissimis venturus sit, Psalmista tamen more suo futura quasi praeterita narrans de illo in psalmo nono, loquitur quasi jam venisset, dicens inter caetera: Non est Deus in conspectu ejus, inquinatae sunt viae illius in omni tempore. Auferuntur judicia tua, Domine, a facie ejus, omnium inimicorum suorum dominabitur. Dixit enim in corde suo, non movebor a generatione in generationem sine malo. Cujus maledictione os plenum est et amaritudine et dolo, sub lingua ejus labor et dolor. Item in persona Doeg [Col. 0179B] (Psal. X, 5, 7) Idumaei persequentis se Psalmista eumdem Antichristum quasi praesentem alloquitur, dicens in quinquagesimo primo psalmo: Quid gloriaris in malitia, qui potens es in iniquitate? Tota die injustitiam cogitavit lingua tua (Psal. LI, 3, 4). Hic igitur in quantam malitiam et superbiam prolapsurus sit, tam ex supra dictis Psalmistae verbis quam ex Pauli apostoli scriptis agnosci valet, in quibus de ipso ita legitur: Qui adversatur et extollitur supra omne quod dicitur Deus aut quod colitur, ita ut in templo Dei sedeat, ostendens se tanquam sit Deus (II Thess. II, 4). Haec ergo sint dicta de iniquorum omnium capite, non, ut ipsum credamus ullo modo deterrendum aut in melius convertendum, sed ut illi qui adhuc in malitia sua perseverantes ejus [Col. 0179C] membra sunt deterreantur et, cum tempus sit miserendi, ad Christum convertantur.

Jam diximus de iniquorum omnium capite, dicamus nunc de ejus membris, quomodo Psalmistae terreantur verbis: Non resurgunt impii in judicio, neque peccatores in consilio justorum (Psal. I, 5). Filii hominum, usquequo gravi corde, ut quid diligitis vanitatem et quaeritis mendacium? (Psal. IV, 3.) Deus judex justus, fortis et patiens, nisi conversi fueritis, gladium suum vibrabit, arcum suum tetendit, et paravit illum (Psal. VII, 12, 13). Virum sanguinum et dolosum abominabitur Dominus (Psal. V, 7). Disperdat Dominus universa labia dolosa, linguam magniloquam (Psal. XI, 4). Viri sanguinum et dolosi non dimidiabunt [Col. 0179D] dies suos (Psal. LIV, 24). Filii hominum dentes eorum arma et sagitta, et lingua eorum gladius acutus (Psal. LVI, 5). Sagittae parvulorum factae sunt plagae eorum et infirmatae sunt contra eos linguae eorum (Psal. LXIII, 8). Quibus sententiis licet generaliter omnes iniqua loquentes corripiantur, specialiter tamen si qui dolis versutae rationis utuntur ad decipiendos simplices quoque, ut dialectici, nec non prudentiae saecularis gnari. Utrique enim in tantum saepe inflantur magnae verbositatis scientia ut divinae rationis subtilitati credant se posse contradicere. Unde etiam Psalmista postquam dixit: Disperdat Dominus universa labia dolosa, linguam magniloquam (Psal. XI, 4), statim subjunxit, dicens: Qui dixerunt: Linguam nostram magnificabimus, labia nostra a nobis [Col. 0180A] sunt, quis noster Dominus est? (Ibid., 5.) Quae verba superbiae sensum talem videntur habere: Peritiam tantam ex labore nostro acquisivimus, ut et disputationi divinae possimus respondere. Dicentes enim: Quis noster Dominus est, ostendunt se dubitare de immensa Dei virtute. Talia autem in corde, et corde loquuntur, non attendentes quia scrutans est corda et renes Deus (Psal. VII, 10). Sed viri dolosi non dimidiabunt dies suos (Psal. LIV). Et sagittae parvulorum factae sunt plagae eorum (Psal. LXIII, 8); quia in tanta arrogantia et superbia positi saepe ante maturam aetatem subitanea morte rapiuntur, et tunc omnis eorum disputatio, quam invincibilem credebant, ad nihilum velut infantium aut insipientium garrulitas redacta in damnationem eorum vertitur, sicque [Col. 0180B] completur in eis quod Psalmista alibi de talibus testatur, dicens: Gladium evaginaverunt peccatores, intenderunt arcum suum, ut decipiant pauperem et inopem, ut trucident rectos corde. Gladius eorum intret in corda ipsorum, arcus eorum confringatur (Psal. XXXVI, 14, 15).

Haec igitur quoniam dicta sunt de his, quorum lingua est quasi gladius acutus, quique alios dolosis verborum jaculis confundere solent, mox Psalmista subjungit, dicens: Melius est modicum justo super divitias peccatorum multas (Ibid., 16): per hoc videlicet insinuans parvam spiritualis sapientiae notitiam meliorem esse quam multiplicem saecularis prudentiae versutiam, quae pro divitiis maximis diligitur a pluribus. Ideo autem hujusmodi homines appellat [Col. 0180C] peccatores, quia maxime peccant qui prudentiam carnis, quae secundum Apostolum mors est, plus quam necesse sit amant. Tanta namque superbia eis exinde oritur, ut cuncta legis divinae statuta aut blasphemare, aut pro nihilo computare praesumant, quasi non sint tantae sapientiae, tantaeque perfectionis ut merito debeant observari. Pro qua nimirum superbia idem saepe quidem peccatores; interdum vero viri sanguinum et dolosi appellantur a Psalmista. Apostolus quoque similia de ejusdem prudentibus refert, dicens: Quia cum cognovissent Deum, non sicut Deum glorificaverunt, aut gratias egerunt (Rom. I, 21), etc. In circuitu impii ambulant (Psal. XI, 9).

Qua sententia arguuntur non solum hi qui per [Col. 0180D] loca plura vagantes in temporalium rerum varietate undique quaerunt, quomodo voluptati suae satisfaciant; sed etiam hi qui in uno loco otiosi existunt, nihilque aliud nisi circuire et visere aliorum opera student. Inveniatur manus tua, Domine, omnibus inimicis tuis. Dextera tua inveniat omnes qui te oderunt (Psal. XX, 9). Confundantur omnes iniqua agentes supervacue (Psal. XXIV, 3). Qui loquuntur pacem cum proximo suo, mala autem in cordibus eorum; da illis, Domine, secundum opera ipsorum, et secundum nequitiam adinventionum ipsorum (Psal. XXVII, 3). Erubescant impii, et deducantur in infernum, muta fiant labia dolosa, quae loquuntur adversus justum iniquitatem in superbia et in abusione (Psal. XXX, 18). [Col. 0181A] Ecce quam saepe loquitur Psalmista contra dolosos, nunc deterrendo, nunc orando. Orat etiam ne ipse tantae nequitiae laqueis constringatur, dicens: Domine, libera animam meam a labiis iniquis et a lingua dolosa (Psal. CXIX, 2); et: Non declines cor meum in verba malitiae (Psal. CXL, 4). Unde, quaeso, fratres charissimi, abstinete ab hujusmodi pravitate: nam mors et vita in manibus linguae (Prov. XVIII, 21). Et si in vobis sit aliquis in dialectica peritus, utatur ea sicut milites boni gladiis solent uti. Quamvis enim secum jugiter portent gladium, norunt tamen eum non nisi contra hostes extendendum. Sic et dialectici in subtili et argumentosa ratione facere debent nullum domesticum, id est fidelem et simplicem, sed sacrae fidei hostes, hoc est, haereticos solummodo [Col. 0181B] gladiis verborum subtilium petentes, sicut et sancti Patres fecisse leguntur.

Dominus dissipat consilia gentium; reprobat autem cogitationes populorum, et reprobat consilia principum (Psal. XXXII, 10). Considerat peccator justum, et quaerit mortificare eum. Dominus autem non derelinquet eum in manibus ejus, nec damnabit eum cum judicabitur illi (Psal. XXXVI, 32). Universa vanitas omnis homo vivens (Psal. XXXVIII, 6), subintellige mundo. Homo cum in honore esset, non intellexit, comparatus est jumentis insipientibus, et similis factus est illis (Psal. XLVIII, 13, 14). Haec via illorum, id est haec actio illorum, qua comparati sunt jumentis insipientibus, scandalum, id est, ruina et damnatio est ipsis, et postea in ore suo complacebunt (Ibid., 14), id est interdum [Col. 0181C] ore suo benedicunt, sed corde Deo maledicunt. Sicut oves in inferno positi sunt, mors depascet eos. Et dominabuntur eorum justi in matutino (Ibid., 15), id est in extrema praesentis vitae die, cum coeperit clarescere qualitas bonorum et malorum, vel cum illuminantur abscondita rerum et manifestantur consilia cordium; tunc justi dominabuntur super injustos, aut judicantes eos, aut gaudentes quod poenas eorum evaserunt: Et auxilium eorum veterascet in inferno a gloria eorum (Ibid.). Deus dissipavit ossa eorum qui hominibus placent, confusi sunt, quoniam Deus sprevit eos (Psal. LII, 6). Alienati sunt peccatores a vulva, erraverunt ab utero, locuti sunt falsa (Psal. LVII, 4). Alienati sunt a vulva, et: [Col. 0181D] erraverunt ab utero, unum idemque est, sed dupliciter intelligi potest: peccare enim potest unusquisque ab utero matris suae, id est ab initio vitae suae; peccare nihilominus potest ab utero sanctae Ecclesiae, id est ab eo tempore quo coepit credere, vel errando a fide, vel deserendo opera quae professus est in baptismate.

Furor illis secundum similitudinem serpentis, sicut aspidis surdae et obdurantis aures suas. Deus conteret dentes eorum in ore ipsorum, molas leonum confringet Dominus (Ibid.). Exsurgat Deus et dissipentur inimici ejus, et fugiant qui oderunt eum a facie ejus, sicut deficit fumus deficiant, sicut fluit cera a facie ignis, sic pereant peccatores a facie Dei (Psal. LXVII, 2). Exsurge, Deus, judica causam tuam, memor esto [Col. 0182A] improperiorum tuorum, eorum quae ab insipiente sunt tota die. Ne obliviscaris voces inimicorum tuorum, superbia eorum qui te oderunt, ascendit semper (Psal. LXXIII, 22, 23). Inimici Domini mentiti sunt ei, et erit tempus eorum in saecula (Psal. LXXX, 16). Inimici Domini dicuntur qui in baptismo abrenuntiantes diabolo et pompis ejus postea mentiuntur, et nullam pro hoc poenitentiam gerunt, quorum tempus erit in saecula, quia dicitur eis in judicio: Ite in ignem aeternum (Matth. XXV, 41). Omnes principes eorum, qui dixerunt: Haereditate possideamus sanctuarium Dei (Psal. LXXXII, 13), id est destruamus vel persequamur homines sanctos, qui sunt templum Dei. Deus meus, pone illos ut rotam, hoc est permitte illos in malitia et in instabilitate sua perdurare, et sicut [Col. 0182B] stipulam ante faciem venti (Ibid., 14); ut scilicet levitate sua moti facile rapiantur ad malum. Ecce inimici tui, Domine, peribunt, et dispergentur omnes, qui operantur iniquitatem (Psal. XCI, 10).

Usquequo peccatores, Domine, usquequo peccatores gloriabuntur? (Psal. XCIII, 3.) Deficiant peccatores et iniqui, ita ut non sint (Psal. CIII, 35). Confundantur omnes, qui adorant sculptilia, qui gloriantur in simulacris suis (Psal. CXVI, 7). Peccator videbit, subaudi cornu justi exaltari, ut in superiori versu dicitur, et irascetur; dentibus suis fremet et tabescet, subintellige prae dolore perenni, ubi est fletus et stridor dentium, desiderium peccatorum peribit (Psal. CXI, 10); quia malum quod semper desiderabant, vel contra bonos certando, vel semet maculando, in [Col. 0182C] eorum poenam vertetur. Longe a peccatoribus salus; quia justificationes tuas non exquisierunt (Psal. CXVIII, 155). Dominus justus concidet cervices peccatorum, confundantur et convertantur retrorsum omnes qui oderunt Sion (Psal. CXXVIII, 4). Vir linguosus non dirigetur in terra, virum injustum mala capient in interitu (Psal. CXXXIX, 12). Homo vanitati similis factus est, dies ejus sicut umbra praetereunt (Psal. CXLIII, 4). Talia igitur verba terroris, quae ad deterrendos aliquos jam protuli, ideo a Psalmista credo per divinae pietatis dispensationem esse pronuntiata, ut perversi quilibet contemnentes, ut solent, dicta consolatoria, quae superius dixi, saltem per haec terribilia verba ad salutiferam compunctionem moti [Col. 0182D] ad Christum convertantur.



CAPUT XIII. Divina justitia et clementia ex oppositorum natura ostenditur, et selectis psalmorum sententiis eadem doctrina confirmatur.

Deinde vero colligere cupio sententias, in quibus per oppositionem consolationis et terroris dicta pariter continentur; ut per hoc disputandi genus, quod efficacissimum constat, adeo ut quasi in medio vita et morte posita legentes et audientes quodammodo compellat vitam, hoc est meliora, eligere: aliqui attendentes clementiam severitatemque Dei simul prolatam eligant potius clementia Dei salvari, quam severitate ejus puniri. Tantae enim clementiae est Deus ut omnem severitatem suam, quae interdum more [Col. 0183A] eloquii nostri ira Dei dicitur, ideo contra delinquentes in hoc saeculo exerceat, quatenus eis a pravitate sua correctis in futuro misereri valeat. Unde et Psalmista dicit: Nunquid obliviscetur misereri Deus, aut continebit in ira sua misericordias suas? (Psal. LXXVI, 10.) Quam nimirum sententiam non affirmando, sed denegando protulit, quia non obliviscetur misereri Deus, neque continebit in ira sua misericordiam, id est, non deserit misericordiam propter iram, sed potius inter severitatem suam, quae abusive ira ejus dicitur, miseretur his qui invocant eum in veritate (Psal. CXLIV, 18). Ut autem disputandi genus per oppositas sententias factum approbemus, intueamur qualiter omnipotens Deus non solum homines atque animalia, sed etiam ipsum mundi [Col. 0183B] statum per aliquas oppositas species quotidie disponat.

Et primum quidem de hominibus dicamus. Nonne ergo spiritus et caro, unde subsistit homo, in tanta oppositione sibi invicem adversantes laborant ut non nisi difficillima ratione convenire valeant? Caro enim, ut ait Apostolus, concupiscit adversus spiritum, et spiritus adversus carnem (Gal. V, 17). Sed hujusmodi oppositio non ad damnum, sed ad profectum nostrum judicio divino decreta est ut, cum ex nobis nequeamus coadunari, quaeramus auxilium Domini sicque discamus quia nihil boni sine illo facere possumus. Sed et vir et mulier si ita fuerint oppositi ut attendatur quia Deus nequaquam frustra mulierem viro infirmiorem creavit viroque subditam esse decrevit, [Col. 0183C] sed ut probaret utrumque in alio; virum quidem, si rite praeesse; mulierem vero, si rite subesse vellet; vel si vir grates ullas Deo pro prioratu tanto agere, vel mulier pro culpa suggestionis illius, qua virum decepit, vellet se humiliare, si, inquam, talis oppositio inter virum et mulierem a Deo facta probationis causa creditur, magnus utique profectus exinde oritur. Ejusdem oppositionis specie omnes praelati et subditi, omnes domini et servi, omnes sani et infirmi, omnes divites et pauperes quotidie probantur; isti scilicet qualiter praesint quantasque grates Deo referant pro sanitate vel abundantia concessa, ast alii qualiter sint subditi et si quid peccatis suis infirmitatem vel paupertatem imminentem deputent. Omnes namque jam praenominati, si invicem [Col. 0183D] rite opponantur, alii quidem viri, alii vero mulieris personam gestare videntur. Et sicut mulier virum seducens meruit subdi, ita omnes qui infirmiores vel pauperiores aliis in Ecclesia existunt, credendi sunt hoc meruisse ut caeteris subderentur, vel infirmitate vel paupertate gravarentur.

Sed si forte aliquibus haec videantur incredibilia et inepta pro eo videlicet quod mulier, sicut legitur, pro suggestione iniqua meruerit viro subjici, illi vero nihil tale commiserint, attendant, quaeso, quia in hoc similia meruerunt, quod unusquisque per carnis suae concupiscentiam aliquando seduxit spiritum, sicut mulier virum. Quod si huic rei objicitur omnes mortales in eodem crimine prolapsos esse, respondemus [Col. 0184A] ita esse; sed quia alius alio magis minusve peccat, in potestate Dei est quem velit magis, velit minus pro peccatis suis punire; quem velit humiliare vel exaltare; quem velit eliger el reprobare. Ipse enim dicit: Miserebor cui voluero (Exod. XXXIII, 19). Et Apostolus: Non est, inquit, potestas, nisi a Deo; quae autem sunt a Deo ordinatae sunt: itaque qui resistit potestati Dei ordinationi resistit (Rom. XIII 1, 2). Cumque haec omnia ita esse perpenderint, nihil in dispositione divina reprehendant, sed cum Psalmista dicant: Quoniam rectus Dominus Deus noster, et non est iniquitas in eo (Psal. XCI, 16); et iterum: Justus es, Domine, et rectum judicium tuum (Psal. CXVIII, 137). Ecce quam necessaria oppositionis species est, in qua aliquatenus agnoscere possumus [Col. 0184B] judicia Domini esse vera, et quia non justificabitur in conspectu ejus omnis vivens (Psal. CXLII, 2).

Per ejusdem quoque oppositionis speciem omnes virtutes clarescunt, si fuerint vitiis contrariis oppositae. Quid multa? Nulla prorsus bona satis agnosci possunt, nisi per opposita et contraria sibi mala; aut enim vilescunt, aut pro nihilo computantur bona, nisi opponantur mala. Sic etiam pietas Dei in equis, in bobus, in ovibus, et in canibus caeterisque animalibus necessariis consideratur, si leonum, luporum aliarumque bestiarum ferocitas in nos jugiter propter peccata nostra desaeviens opponatur. Similiter lux per tenebrarum oppositionem non solum clarior, sed et gratior videtur. Sic tempora diurna per nocturna, sic aestiva per hiemalia, sic calida per [Col. 0184C] frigida temperata efficiuntur grata. Sic aurum omneque pretiosum metallum per vilioris metalli speciem quale sit declaratur. Est etiam in hoc inaestimabilis gratia Dei consideranda, quod supradicta quaedam oppositis variata utrinque efficiantur delectabiliora. Unde Scriptura dicit: Alternis uti delectabile est (II Mach. XV, 40). Cum ergo ex his omnibus quae jam vobis, fratres charissimi, diximus, satis pateat magnam vim habere oppositionem rerum, attendentes, quaeso, quia eadem vis est in oppositione verborum, audite Psalmistae verba quae Sapientia miscuit divina, dans ex una parte quasi calida, ex altera vero quasi frigida, ut cui non congruit merum vinum, quia calix in manu Domini vini meri plenus misto (Psal. LXIV, 9), id est qui negligit [Col. 0184D] bibere de sincerissima Dei gratia utriusque Testamenti doctrinis mista, bibat feces, id est, de ira Dei, unde bibent omnes peccatores terrae (Ibid.). Fecis autem nomine nequaquam proprie appellatur ira Dei, sed abusive, eo quod omnibus videatur amara. Sed de oppositorum qualitate satis dictum est; dicamus nunc ipsas sententias per oppositionem prolatas.

Novit Dominus viam justorum, et iter impiorum peribit (Psal. I, 6), subaudi nisi convertantur. Quae nimirum subauditio addenda est in omnibus sententiis, in quibus de peccatorum interitu disputatur, ut: anima, quae peccaverit, ipsa morietur (Ezech. XVIII, 20), subaudi nisi per poenitentiam convertatur. Et si quis forte haec denegare voluerit, legat [Col. 0185A] in Ezechiele ipsius Domini verba dicentis: Si dixero impio: Morte morieris, et egerit poenitentiam a peccato suo, feceritque judicium et justitiam, vita vivet et non morietur (Ezech. XXXIII, 14, 15). Moxque ejusdem sententiae oppositum, quod in omnibus sententiis de consolatione justorum dictis subaudiendum est, subjungam. Legitur namque in eodem Ezechiele quia ante promissa consolationis verba Dominus justos, ne de se aliquid praesumant, deterreat, dicens: Etiamsi dixero justo quod vita vivat, et confisus in justitia sua fecerit iniquitatem, omnes justitiae ejus oblivioni tradentur (Ibid., 13). Ecce quam terribilis sententia consolatoria a Domino opponitur, unde omnia dicta terroris et consolationis separatim posita exponuntur!

[Col. 0185B] Populum humilem salvum facies, Domine, et oculos superborum humiliabis (Psal. XVII, 28). Multa flagella peccatoris, sperantem autem in Domino misericordia circumdabit (Psal. XXXI, 10). Divites eguerunt et esurierunt; inquirentes autem Dominum non minuentur omni bono (Psal. XXXIII, 11). Oculi Domini super justos, et aures ejus in preces eorum; vultus autem Domini super facientes mala; ut perdat de terra memoriam eorum (Ibid., 16, 17). Injusti punientur et semen impiorum peribit; justi autem haereditabunt terram, et inhabitabunt in saeculum saeculi super eam (Psal. XXXVI, 28, 29). Brachia peccatorum conterentur; confirmat autem justos Dominus (Ibid., 17). Injusti disperibunt simul, reliquiae impiorum interibunt; salus autem justorum a Domino, et [Col. 0185C] protector eorum in tempore tribulationis (Ibid., 38, 39). Omnes Dii gentium daemonia; Dominus autem coelos fecit (Psal. XCV, 5). Custodit Dominus omnes diligentes se et omnes peccatores disperdet (Psal. CXLIV, 20). Suscipiens mansuetos Dominus, humilians autem peccatores usque ad terram (Psal. CXLVI, 6). Ecce audistis, fratres charissimi, quam fortes sunt oppositae sententiae, quas Psalmista, more medicorum, amara et dulcia pocula offerentium omnibus protulit, ut cui unum minime convenit, alterum accipiat, et qui de sententiis vel de severitate vel de pietate Dei absolute dictis corrigi nolunt, saltem talibus, quae utrumque proferunt, corrigantur.

In tantum autem collationem vel oppositionem severitatis et pietatis divinae profectuosam esse [Col. 0185D] Psalmista sensit; ut ipse fateatur quantum exinde profecisset, dicens: Virga tua, Domine, et baculus tuus ipsa me consolata sunt (Psal. XXII, 4), per virgam videlicet cum qua flagellamur, severitatem Dei; per baculum vero, in quo inniti et sustentari solemus, pietatem Dei significari volens, ac si aperte diceret: Quandiu, vel in sola severitate tua, Domine, vel in sola pietate me posui, parum profeci; cum autem utramque in corde meo conferens timere simul et amare te coepi, tunc tandem me proficere et consolationem perfectam adesse sensi. Hinc autem alibi dicit: Misericordiam et judicium cantabo tibi, Domine (Psal. C, 1). Quasi diceret: Alios quidem misericordiam [Col. 0186A] sine judicio; quosdam vero judicium sine misericordia exhibentes non approbo; tibi autem, Domine, soli, qui utrumque exhibere studes, sed tamen misericordiam prius et deinde judicium exhibens, omnia rite disponis, merito laudem dico.



CAPUT XIV. Sententiae psalmorum, quibus omnes generatim fideles ad studia sanctitatis incitentur.

Ut arbitror, jam satis dixi quantum profectum unusquisque possit acquirere in collatione et oppositione tam rerum quam sententiarum vel in psalmis vel in aliis libris positarum; nunc autem consideremus illa Psalmistae verba, quae specialiter admonendo vel exhortando protulit. Haec autem maxime ad secundam personam dicta inveniuntur, quia [Col. 0186B] sicut nobismetipsis minime solemus imperare, ita etiam usus non est nosmetipsos admonere, nisi forte ad nosmetipsos quasi ad alios admonendos, admonitionis dicta per secundam personam vertamus, sicut et Psalmista semetipsum admonens in loco quodam dicit: Convertere, anima mea, in requiem tuam, quia Dominus benefecit tibi (Psal. CXIV, 7). Dicamus ergo ea quae ad fideles omnes admonendo protulit: Servite Domino in timore et exsultate ei cum tremore. Apprehendite disciplinam nequando irascatur Dominus et pereatis de via justa (Psal. II, 11, 12). Sacrificate sacrificium justitiae et sperate in Domino (Psal. IV, 6). Attollite portas, principes, vestras et elevamini, portae aeternales, et introibit rex gloriae (Psal. XXIII, 7, 9). Haec vox est coelestium Virtutum [Col. 0186C] Ecclesiarum principes, qui civitatis Dei portae dicuntur admonentium, ut tam se quam sibi subjectos ad suscipiendam Dominicae incarnationis gloriam virtutibus congruis praeparent. Exspecta Dominum, viriliter age, et confortetur cor tuum, et sustine Dominum (Psal. XXVI, 14). Afferte Domino, filii Dei, afferte Domino filios arietum (Psal. XXVIII, 1). Haec verba ad apostolos vel caeteros sanctae Ecclesiae pastores dicta intelligi possunt, ut eos quos per Evangelium genuerunt ad Christum offerant.

Psallite Domino sancti ejus et confitemini memoriae sanctitatis ejus (Psal. XXIX, 5). Diligite Dominum, omnes sancti ejus, quoniam veritatem requiret Dominus, et retribuet abundanter facientibus superbiam. Viriliter agite, et confortetur cor vestrum, omnes qui [Col. 0186D] speratis in Domino (Psal. XXX, 24, 25). Nolite fieri sicut equus et mulus, quibus non est intellectus (Psal. XXXI, 9). Exsultate, justi, in Domino; rectos decet laudatio (Psal. XXXII, 1). Magnificate Dominum mecum, et exaltemus nomen ejus in idipsum. Accedite ad eum et illuminamini, et facies vestrae non confundentur. Gustate et videte quoniam suavis est Dominus. Beatus vir, qui sperat in eo. Venite, filii, audite me, timorem Domini docebo vos. Prohibe linguam tuam a malo et labia tua ne loquantur dolum. Diverte a malo et fac bonum, inquire pacem et persequere eam (Psal. XXXIII, 4-15). Spera in Domino et fac bonitatem; inhabita terram et pasceris in divitiis ejus. Delectare in Domino et dabit tibi petitiones cordis tui. [Col. 0187A] Revela Domino viam tuam, et spera in eum, et ipse faciet. Noli aemulari in eo qui prosperatur in via sua, in homine faciente injustitias. Desine ab ira et derelinque furorem. Noli aemulari, ut maligneris. Declina a malo, et fac bonum, et inhabita in saeculum saeculi. Exspecta Dominum et custodi viam ejus, et exaltabit te, ut haereditate capias terram: cum perierint peccatores videbis. Custodi innocentiam et vide aequitatem, quoniam sunt reliquiae homini pacifico (Psal. XXXVI, 3-37). Audi, filia, et vide, et inclina aurem tuam, et obliviscere populum tuum et domum patris tui (Psal. XLIV, 11). Haec sententia ad unamquamque fidelem animam dicitur admonendo, ut inclinans aures audiendi ad Dei summi Patris monita obliviscatur pristinam conversationem et pompas diaboli patris [Col. 0187B] omnium infidelium.

Venite et videte opera Domini, quae posuit prodigia super terram, auferens bella, subaudi infidelitatis, qua diabolus universum impugnabat mundum, usque ad fines terrae (Psal. XLV, 9). Omnes gentes, plaudite manibus, jubilate Deo in voce exsultationis (Psal. XLVI, 2). Haec vox est exhortantis omnes gentes, quae jam crediderunt vel crediturae sunt, ut plaudant manibus et jubilent Deo in voce exsultationis, id est concordent operibus et lingua in Christi laude. Audite haec, omnes gentes, auribus percipite, omnes qui habitatis orbem (Psal. XLVIII, 2). Haec vox est exhortantis omnes qui habitant in terra, ut audientes quae in hoc psalmo dicuntur de divitibus et rectoribus iniquis, quomodo scilicet propter honorem sibi [Col. 0187C] tributum et vanae gloriae appetitum comparati sunt jumentis insipientibus, caveant ne illis eadem contingant. Immola Deo sacrificium laudis et redde Altissimo vota tua (Psal. XLIX, 14), id est immola Deo sacrificium quod sibi est gratissimum, vota scilicet tua, ut abnegans temetipsum sequaris Christum. Hinc et in alio psalmo dicitur: In me sunt, Deus, vota tua, quae reddam laudationes tibi (Psal. LV, 12), quasi diceretur: Licet extrinsecus non habeam sacrificium tibi, Domine, offerendum, in me tamen habeo quod tibi pro laudis sacrificio offerre valeo: Invoca me in die tribulationis, et eruam te, et honorificabis me (Psal. XLIX, 15). Jacta super Dominum curam tuam et ipse te enutriet; non dabit in aeternum fluctuationem justo (Psal. LIV, 23).

[Col. 0187D] Si vere utique justitiam loquimini, recte judicate, filii hominum (Psal. LVII, 2), hoc est, si veram justitiam scitis et loquimini, facite etiam judicium rectum; bene enim loqui et male facere nihil est aliud nisi se ipsum damnare. Nolite sperare in iniquitate et rapinas nolite concupiscere; divitiae si affluant, nolite cor apponere (Psal. LXI, 11). Jubilate Deo, omnis terra, psalmum dicite nomini ejus, date gloriam laudi ejus (Psal. LXV, 1, 2). Benedicite, gentes, Deum nostrum et auditam facite vocem laudis ejus (Ibid., 8). Cantate Deo, psalmum dicite nomini ejus, iter facite ei qui ascendit super occasum (Psal. LXVII, 5). Vovete et reddite Domino vestro omnes qui in circuitu ejus affertis munera (Psal. LXXV, 12). Attendite, popule [Col. 0188A] meus, legem meam. Inclinate aurem vestram in verba oris mei (Psal. LXXVII, 1). Exsultate Deo adjutori nostro, jubilate Deo Jacob (Psal. LXXX, 2). Judicate egeno et pupillo, humilem et pauperem justificate. Eripite pauperem, et egenum de manu peccatoris liberate (Psal. LXXXI, 3, 4). Intelligite, insipientes in populo, et stulti, aliquando sapite (Psal. XCIII, 8). Venite, exsultemus Domino, jubilemus Deo salutari nostro, praeoccupemus faciem ejus in confessione, et in psalmis jubilemus ei (Psal. XCIV, 1, 2). Cantate Domino canticum novum, cantate Domino omnis terra. Cantate Domino, et benedicite nomini ejus; annuntiate de die in diem salutare ejus (Psal. XCV, 1, 2). Qui diligitis Dominum odite malum, custodit Dominus animas sanctorum suorum, de manu peccatorum [Col. 0188B] liberabit eos. Laetamini justi in Domino, et confitemini memoriae sanctificationis ejus (Psal. CXVI, 10, 12). Cantate Domino canticum novum, quia mirabilia fecit (Psal. XCVII, 1). Haec vox est Psalmistae adhortantis omnes fideles ad laudem Dei; et quasi aliquis Psalmistam interrogaret quae mirabilia Dei significaret, mox addit, dicens: Salvavit sibi dexteram ejus et brachium sanctum ejus. Notum fecit Dominus salutare suum; in conspectu gentium revelavit justitiam suam (Ibid., 2). Per dexteram brachiumque Dei Jesus Christus intelligitur, quem Pater omnipotens tunc salvavit, cum eum in mundum mittens a cunctis mundanis periculis eripuit, et quod mirabilius est, solum inter homines sine peccato vivere fecit. Ipse etiam salutare Dei, quod notum fecit, ipse [Col. 0188C] justitia, quam in conspectu gentium revelavit, dicitur. In quibusdam libris habetur: Salvavit eum dextera ejus; quod scilicet si apud nos diceretur ita, ego quoque eadem sequerer verba; sed, ut mihi videtur, quodlibet horum dicatur non erratur.

Exaltate Dominum Deum nostrum, et adorate in monte sancto ejus, quoniam sanctus Dominus Deus noster (Psal. XCVIII, 9). Jubilate Domino, omnis terra; servite Domino in laetitia (Psal. XCIX, 1). Benedicite Domino, omnes virtutes ejus, ministri ejus, qui facitis voluntatem ejus (Psal. CII, 20). Confitemini Domino et invocate nomen ejus; annuntiate inter gentes opera ejus. Cantate ei, et psallite, narrate omnia mirabilia ejus. Quaerite Dominum, et confirmamini, quaerite faciem ejus semper (Psal. CIV, 1-4). [Col. 0188D] Confitemini Domino quoniam bonus, quoniam in saeculum misericordia ejus (Psal. CV, 1). Laudate, pueri Dominum, laudate nomen Domini (Psal. CXII, 1). Laudate eum, omnes gentes, laudate eum, omnes populi, quoniam confirmata est super nos misericordia ejus, et veritas Domini manet in aeternum (Psal. CXVI, 1). Rogate quae ad pacem sunt Jerusalem, subaudi coelestis, quae aedificatur ut civitas terrena variis sumptibus (Psal. CXXI, 3, 6). Laudate Dominum, quoniam bonus Dominus; psallite nomini ejus, quoniam suave (Psal. CXXXIV, 3). Nolite confidere in principibus, in filiis hominum, in quibus non est salus (Psal. CXLV, 3, 4). Lauda, Jerusalem, Dominum, lauda Deum tuum, Sion (Psal. CXLVII, 1). Juvenes et [Col. 0189A] virgines, senes cum junioribus laudent nomen Domini, quia exaltatum est nomen ejus solius (Psal. CXLVIII, 12, 13). Sed et omnis spiritus laudet Dominum (Psal. CL, 6).

Quae de tribus modis locutionis divinae, id est, de pronuntiatione, de admonitione, de increpatione explanare promisi, jam satis, ut reor, implevi, licet pauca de increpatione ipsaque juxta ordinem propositum minime dicta sint. Hoc autem ideo factum est, quia cum idem modus inveniatur rarius quam caeteri, locutionis ejusdem ordinem observare nequivi; sed quovis ordine, dummodo satis aperte sint dicta, precor, fratres charissimi, ut attendatis quid per eadem dicta Dominus nobis innuat. Magnum quippe est quod tam variis modis insinuatur, quod [Col. 0189B] ego, quantum valeo, vobis refero. Cum igitur Deus per sacram Scripturam nobis quaelibet pronuntiat, sive consolando, sive deterrendo, nam per has geminas species omnis divina pronuntiatio agitur: unde in Evangelio Dominus, utramque proferens dicit: Qui crediderit et baptizatus fuerit, salvus erit; qui vero non crediderit condemnabitur (Marc. XVI, 16): aufert a nobis omnem ignorantiae excusationem, ne quis nostrum merito possit dicere, quia nemo nos conduxit (Matth. XX, 7). Cum autem nos pro his, quae jam pronuntiata sunt, admonet, paternum affectum ostendit, sciens quia humanum est et maximum accidens negligentibus oblivisci. Admonet etiam propterea ut et nos illis, quos vel sponte suscepimus, vel ab aliis commissi sunt ad instruendum, [Col. 0189C] similiter faciamus admonentes eos saepius ut intimatam sibi doctrinam attendant. Deinde vero cum viderit nos parum profecisse ex assidua lenique admonitione, non idcirco nos deserit; sed adhuc nos sustinens quasi pater pius addit increpationes, nunc verbis, ut est illud: Ut quid diligitis vanitatem, et quaeritis mendacium (Psal. IV, 3); aliquando flagellis, juxta quod ipse dicit: Ego, quos amo, arguo et castigo (Apoc. III, 19).

Haec igitur tria omnipotens Deus cunctis hominibus non solum ad exemplum exhibet, ut nemo alios cito deserat, vel despiciat, seu condemnet; sed etiam ad testimonium extremi judicii, ut qui hic per tam variam institutionem nullatenus corrigere et emendare se volunt, illic merito se damnandos sciant. Et [Col. 0189D] ne quis ex conjectura propria haec me dixisse arbitretur, audiat quid ipse Dominus in Evangelio dicat: Qui spernit me, et non accipit verba mea, habet qui judicet eum; sermo quem locutus sum ille judicabit eum in novissimo die (Joan. XII, 8). Talia ergo attendentes jugiter, quaeso, vobiscum tractate; quia nulla excusatio, nullumque restat refugium evadendi judicium divinum his qui modo contemnunt ipsum. Haec itaque ideo dixi, ut modos causamque divinae locutionis eo magis, quo saepius vobis insinuarem. Spero etiam me satis dixisse de illis duobus modis, quibus nos ad Deum loquimur, hoc est, de oratione et confessione, quos cum caeteris explanandis superius explanare promisi.



CAPUT XV. Quae sit confessio poenitentiae, quae laudis? Documenta moralia ex libris Salomonis, Job, Isaiae, Jeremiae, etc.
[Col. 0190A]

Illud vero, quod necdum me dixisse recolo, jam profero; quia confessio in Scriptura sacra duas species habere perhibetur: una quidem est poenitentiae, quam confitendo peccata nostra coram Deo gerimus; altera vero laudis. Sed utraque saepius invenitur in psalmis. Unde est illa sententia ad poenitentiam pertinens: Confessio et pulchritudo in conspectu ejus (Psal. XCV, 6); ut intelligatur quia non nisi per confessionem et poenitentiam obtinere valeamus pulchritudinem Deo placitam; et: Confitemini Domino, quoniam bonus; quoniam in saeculum misericordia [Col. 0190B] ejus (Psal. CXVII, 1). De confessione vero laudis dicitur: Confitebor tibi, Domine, in Ecclesia magna, in populo gravi laudabo te (Psal. XXXIV, 18); et: Confitebuntur coeli mirabilia tua, Domine (Psal. LXXXVIII, 6).

His igitur omnibus prolatis adhuc quiddam dicere cupio, quod licet alicui reprehensibile videatur; spero tamen quia plurimis placeat. Perpendens namque quam multiplex doctrina divinae laudis et totius utilitatis esset in psalmis; intellexi et illa verba inesse, quibus saluberrimum est uti in cujuslibet studii vel operis liciti initio, et quibus utendum est ad orationem intimam in congregatione positis, quaeque conveniant dicere ad benedicendum quempiam. Ad initium quippe cujuslibet operis boni saluberrimum [Col. 0190C] est dicere: Adjutorium nostrum, subaudi sit, in nomine Domini, qui fecit coelum et terram (Psal. CXXVIII, 8). Quod scilicet et Apostolus observandum praecipiens dicit: Omne quodcunque facitis in verbo aut in opere, omnia in nomine Domini Jesu gratias agentes Deo Patri per ipsum (Coloss. III, 17).

Cum vero hi qui in congregatione positi sunt, pro necessitatibus suis preces intimas agere voluerint, nusquam, ut reor, verba ad hoc aptiora inveniunt, quam hi psalmi sunt: Deus misereatur nostri (Psal. LXVI, 1). Ad te levavi oculos meos (Psal. CXXII, 1). Ecce quam bonum et quam jucundum (Psal. CXXXII, 1). Cum precibus istis: Propitius esto peccatis nostris (Psal. LXXVIII, 9). Memento nostri, Domine, in beneplacito populi tui (Psal. CV, 4). Esto nobis, Domine, [Col. 0190D] turris fortitudinis (Psal. LX, 4). Da nobis, Domine, auxilium de tribulatione (Psal. LIX, 13). Exsurge, Domine, adjuva nos (Psal. XLIII, 26). Quae ergo supradictis psalmis et precibus verba aptiora ad invocandum Deum possunt inveniri his duntaxat qui in loco uno positi unanimes in Dei servitio consistere student? Ob hoc etiam psalmum apposui tertium, in quo Psalmista fratres unanimes laudat, dicens: Ecce quam bonum, et quam jucundum habitare fratres in unum! (Psal. CXXXII, 1.) Ut ex hoc cantantes aliquid admoniti studeant imitari ambulantes in domo Dei cum consensu, ne forte pro discordiae nequitia, si sit in medio eorum, veniat mors super illos, et descendant in infernum viventes (Psal. LIV, 16), [Col. 0191A] subaudi peccatis, antequam aliqua poenitentia mortificentur: illi enim quasi viventes in infernum descendunt qui nullatenus hic per poenitentiam mortificantur antequam moriantur.

Ad benedicendum autem quemlibet aptissimus invenitur hic psalmus: Levavi oculos meos, cum precibus istis, quae sumptae sunt ex psalmis: Salvum fac servum tuum, Domine (Psal. LXXXV, 2). Nihil proficiat inimicus in eo (Psal. LXXXVIII, 23). Exaudiat te Dominus in die tribulationis, mittat tibi auxilium de sancto (Psal. XIX, 1). Benedicat te Dominus ex Sion, qui fecit coelum et terram (Psal. XCIII, 3). Quis igitur haec supradicta orationis vel benedictionis verba, atque his similia quae plurima in psalmis inveniuntur, secum jugiter ruminans et attendens [Col. 0191B] ad aedificationem non trahitur? Quis autem ea intelligens jugiter cantat vel audit, et non attendit ut aedificetur, nisi qui perditioni aeternae jam deputatus est? Non autem ideo illuc quisquam deputatur, quia ei modo pulsanti non aperiatur; sed sicut omnis qui petit accipit, et qui quaerit invenit, et pulsanti aperietur; ita nullus qui non petit, non accipit; qui non quaerit non invenit, et non pulsanti non aperietur, exceptis his qui necdum ad intelligibilem aetatem pervenientes, nec petere, nec quaerere, nec pulsare noverunt. Unde, fratres charissimi, quibus notitia litterarum concessa est, cantantes psalmos, precor, attendite quid cantetis, quam consolatoria vel terribilia sint quaedam psalmorum verba.

Attendite etiam quanta pietatis divinae dispensatio [Col. 0191C] sit in hoc quod per illum hominem talia dicta profecta voluit, qui quanto majora crimina perpetravit, tanto magis divitias supernae gratiae post conversionem experiri potuit, juxta illud Apostoli: Ubi abundavit iniquitas, superabundet gratia (Rom. V, 20), ut nulla excusatio possit esse his qui non credunt tantae pietati. Quanto enim quis majora pericula vel beneficia in se expertus fuerit, tanto certius de utrisque aliis enarrare poterit quam dulcis Dominus, qui tam varia ratione Psalmistam sanctum decreverat erudiendum, ut pariter cuncti valeant exinde doceri. Hucusque per amoena lataque Psalmorum prata cucurri, tam admirando investigabilem sapientiae divinae latitudinem, quae in eisdem psalmis continetur, quam decerpendo exinde flores [Col. 0191D] quosdam studiosis moribus utiles, ita ut nullum ex centum quinquaginta psalmis relinquerem, de quo non aliquos flosculos rationi illatae convenientes decerperem.

Jam vero cursum libet tendere aliorsum, ad libros videlicet Salomonis, in quibus, quia tanta est multitudo proverbiorum quibuslibet personis congruentium, ut in his pene tanquam in psalmis recreari possint omnes esurientes et sitientes justitiam, praetermisi aliqua decerpere. Ibi enim eloquentissimi quique unde sufficienter satiantur, ibi et simplices unde recreari possint, inveniunt; ibi sapientissimis per argumentosa verba quasi mensa exquisitis deliciosisque dapibus plena praeparatur, ibi parvulis adhuc infirmis [Col. 0192A] lac per simplicia dicta exhibetur; ibi mansueti atque humiles, studiosi et Deum timentes, ita laudantur ut eos possit magis delectari optima quaeque sectari. Econtra vero superbi et arrogantes, otiosi et negligentes talibus verbis ibi increpantur, ut etiam corda eorum stimulare et flagellare videantur. Cumque ex eis flores sententiarum aliquos decerpere interdum vellem circumspiceremque ubi potissimum hoc facere possem, mox prae multitudine eorum aequali decore rutilantium impediebar, nesciens quae magis carpendae forent. Unde vos, fratres charissimi, qui litteras optime scitis, admoneo ut eosdem Salomonis libros, nec non Jesu filii Sirach librum sapientia plenum, saepius legentes exinde eligatis quae vobis maxime necessaria magisque desiderabilia videantur.

[Col. 0192B] Jam vero ad sancti Job librum currere cupio, non ut ex hoc sententias aliquas, sicut de psalmis decerpsi, capiam, sed ut hoc solummodo commemorem qualiter ejus mirabilis patientia cunctis fidelibus, maximeque dolentibus et afflictis jugiter sit attendenda, quodque necesse sit ut attendentes quia eamdem versutiam eamdemque nequitiam quam diabolus in illum exercuit, in nos quoque et in omnes homines exercere studeat si tantum permittatur, praeveniamus ejus dolos tam sacra lectione quam continua profectus nostri meditatione. Sicut enim illum nunc per substantiam perditam, nunc per filios interemptos, interdum vero per amicorum uxorisque consilium perversum tentavit; ita omnes [Col. 0192C] homines, quantum a Deo permittitur, per rerum damna, per prava amicorum consilia tentare non cessat. Et sicut ille in tentatione tanta minime superatus a Deo coronari meruit in hac vita per duplam omnium rerum suarum, quas amisit, recompensationem; ita omnes qui fortiter tentationibus diabolicis resistunt, duplicem coronam vel in anima et corpore, vel in hac vita et futura recipient. Hanc ergo admonitionem licet breviter de sancti Job libro factam dignanter, quaeso, suscipite.

Deinde vero ad prophetarum libros currens, hoc in eis quam maxime considerandum existimo quod omnia verba, quae vel ad filios Israel, vel ad Chaldaeos, vel ad quaslibet gentes prophetando, seu admonendo dixerunt, ad nos simul et ad omnes fideles [Col. 0192D] eisdem vitiis deditos dicta esse, credenda sunt. Et ut haec ita esse firmiter sciatis, audite quasdam prophetarum sententias. Isaias namque dicit: Audite, coeli, et auribus percipe, terra, quoniam Dominus locutus est (Isai. I, 2), subaudi quae ego loquor vobis. Cum ergo dicit: Audite, coeli, et auribus percipe, terra, non specialiter quoslibet populos, sed per coelos spiritualiter viventes, per terram vero carnaliter conversantes significans utrosque admonet; illos quidem, ut in coelesti vita permaneant; istos vero, ut a carnali conversatione recedant. Lavamini, mundi estote, auferte malum cogitationum vestrarum ab oculis meis, quiescite agere perverse, discite benefacere, quaerite judicium, subvenite oppresso, [Col. 0193A] judicate pupillo, defendite viduam, et venite et arguite me, dicit Dominus (Isai. I, 16-18). Vae, qui sapientes estis in oculis vestris, et coram vobismetipsis prudentes! (Isai. V, 21.) Vae, qui condunt leges iniquas et scribentes injustitiam scripserunt, ut opprimerent in judicio pauperes! Quid facietis in die visitationis et calamitatis de longe venientis? (Isai. X, 1, 3.) Ecce dies Domini venit crudelis et indignationis plenus ad ponendam terram in solitudinem et peccatores ejus conterendos de ea (Isai. XIII, 9). Vae qui profundi estis corde; ut a Domino abscondatis consilium, quorum sunt in tenebris opera! (Isai. XXIX, 15.) Vae, qui praedaris! nonne et ipse praedaberis? et qui spernis, nonne et ipse sperneris? (Isai. XXXIII, 1.) Confortate manus dissolutas et genua debilia roborate. Dicite [Col. 0193B] pusillanimis: Confortamini, nolite timere; Deus ipse veniet et salvabit vos (Isai. XXXV, 3, 4). Convertimini ad me, dicit Dominus, et salvi eritis, omnes fines terrae (Isai. XLV, 22). Audite me duro corde, qui longe estis a justitia (Isai. XLVI, 12). Quaerite Dominum dum inveniri potest, invocate eum dum prope est. Derelinquat impius viam suam, et vir iniquus cogitationes suas, et revertatur ad Dominum, et miserebitur ejus, et ad Deum nostrum, quoniam multus est ad ignoscendum (Isai. 6, 7). Haec itaque Isaiae prophetae verba, nunquid specialiter dicta sunt vel ad filios Israel, vel ad alios quoslibet populos? Nonne magis dicta sunt ad omnes fideles, ut exinde admoniti efficiantur meliores?

Jeremias quoque propheta admonet nos dicens: [Col. 0193C] Haec dicit Dominus: Non glorietur sapiens in sapientia sua, et non glorietur fortis in fortitudine sua, et non glorietur dives in divitiis suis; sed in hoc glorietur, qui gloriatur scire et nosse me, quia ego sum Dominus, qui facio misericordiam et judicium, et justitiam in terra, haec enim placent mihi, ait Dominus (Jer. IX, 23, 24). Maledictus vir, qui confidit in homine, et ponit carnem brachium suum, et a Domino recedit cor ejus. Benedictus vir, qui confidit in Domino, et erit Dominus fiducia ejus (Jer. XVII, 5, 7). Haec dicit Dominus: Repente loquar adversum gentem et adversus regnum; ut destruam et disperdam illud. Si poenitentiam egerit gens illa a malo suo, quod locutus sum adversus eam, agam et ego poenitentiam super malo quod cogitavi, ut facerem ei. Et [Col. 0193D] subito loquar de gente et regno, ut aedificem et plantem illud. Si fecerit malum in oculis meis; ut non audiat vocem meam, poenitentiam agam super bono, quod locutus sum, ut facerem ei (Jer. XVIII, 6 10). Quis rogo per haec verba Dei non deterretur? quis etiam non consolatur, si tamen credit ad omnes fideles esse dicta?

Audite quoque quid per Ezechielem prophetam ad nos dicat Dominus: Anima, quae peccaverit, ipsa morietur. Justitia justi super eum erit, et impietas impii super eum erit. Si autem impius egerit poenitentiam ab omnibus peccatis suis, quae operatus est, et custodierit universa praecepta mea, vita vivet et non morietur (Ezech. XVIII, 20, 21). Si autem averterit se [Col. 0194A] justus a justitia sua, et fecerit iniquitatem secundum abominationes, quas operari solet impius, nunquid vivet? Omnes justitiae ejus, quas fecerat, non recordabuntur (Ezech. 24). Convertimini et agite poenitentiam ab omnibus peccatis vestris, et non erit vobis in ruinam iniquitas. Projicite a vobis omnes praevaricationes vestras, in quibus praevaricati estis, et facite vobis cor novum et spiritum novum (Ibid., XXX, 31). Talia igitur verba, quae de tribus praenominatis prophetis jam protuli, ex multis difficilibus pro cunctorum admonitione fidelium decerpere studui, existimans paucis prodesse, si qua difficilia ex eis studerem proferre.

Sed et per historiam, quae in libro Danielis prophetae scripta est, omnes fideles admoneri [Col. 0194B] possunt, si attendere studeant quia sicut illos tres pueros, licet in captivitate et in peregrinatione essent, nullatenus tamen vel per minas vel per supplicia rex Nabuchodonosor amovere poterat a cultu Dei; ita etiam ipsi debent nulla pravorum hominum suasione a lege divina amoveri. Non enim sine causa Dominus olim fieri permisit talia, sed ut praesentis temporis homines in quibus fraus, fallacia et contemptus Dei, nec non omnis iniquitas regnat plus quam in temporum praecedentium hominibus, juxta Apostolum dicentem: In novissimis diebus erunt periculosa tempora, et erunt homines semetipsos amantes (II Tim. III, 1), admoneret ut fidem, quam sancti martyres tam in Veteri quam in Novo Testamento positi inter supplicia horrenda [Col. 0194C] constanter retinebant, ipsi vel in pace sanctae Ecclesiae studeant retinere. Quae scilicet admonitio non solum in libro Danielis, sed etiam in cunctis sanctorum martyrum passionibus inveniri potest.

De aliis quoque prophetarum libris sententias aliquas vobis proferrem, nisi quod nimis difficiles sunt tam ad intelligendum quam ad proferendum; quod enim coram multis refertur debet esse aut planum aut facili ratione explanandum. Verumtamen pauca verba proferam de propheta Sophonia, quae et satis plana et cunctorum notitiae sunt necessaria. Nam cunctis est necessarium ut credant tremendum ultimumque Dei judicium, et ut se praeparent ad ipsum. De quo judicio Sophonias ita scribit: Vox diei Domini amara, tribulabitur ibi fortis. Dies [Col. 0194D] irae, dies illa, dies tribulationis et angustiae, dies calamitatis et miseriae (Soph. I, 14, 15). Et post pauca subjungit, dicens: Antequam venient, quaerite Dominum, omnes mansueti terrae, qui judicium ejus es is operati. Quaerite justum, si quomodo abscondamini in die furoris Domini (Soph. II, 2, 3). Haec de prophetis breviter commemoravi, ne tantae sanctitatis libros in Scripturae sacrae cursu penitus praeterisse videar.



CAPUT XVI. Documenta moralia, ad recte currendum necessaria ex dictis et gestis Christi in quatuor Evangeliis relatis, excerpta et explicata.

Nunc igitur licet gressu claudicante ad totius [Col. 0195A] Scripturae sacrae arcem, id est Evangelium currere libet, quod quia instar montis excelsi inter caeterarum sublimitatem scripturarum ita supereminet, ut ad summitatem ejus pervenire nequeam, tam meritis quam scientia quasi utroque pede, proh dolor! claudus, magnum mihi videtur, si saltem ad radices ejusdem montis perveniens, aliquos ibi flosculos capere potero.

Hoc autem inprimis inde carpendum videtur, quod Dominus et Salvator noster, cujus ibi gesta et miracula veneranda leguntur, Deus et homo verus esse credendus est. Quod enim Deus est, illa sanctissima Joannis verba declarant: In principio erat Verbum, et Verbum erat apud Deum, et Deus erat Verbum (Joan. I, 1). Quod autem factus est homo [Col. 0195B] illa nihilominus dicta probant: Et Verbum caro factum est, et habitavit in nobis (Ibid., 14). Item utrumque sanctus Matthaeus testatur, narrans de Domino, quia esuriret et tentatus esset a diabolo ut homo, quodque ei angeli ministrarent ut Deo. Multa etiam his similia tam verbis quam operibus declarata testimonia in Evangeliis inveniuntur; quae ideo inprimis ex historia evangelica protuli, quia ad fidem sacram pertinent, quae totius religionis divinae fundamentum constat. In quocunque enim homine hujusmodi fides et scientia solidatur, facilius omnia intelligit quae scriptura Veteris et Novi Testamenti de Christo testatur. Ad haec etiam pensandum est in Evangeliis, quia a quibuscunque vel bonis vel malis Christus interrogabatur, communi [Col. 0195C] salutis humanae causa factum est ut dispositione tali proderetur veritas doctrinae per responsa Christi. Nisi enim praecederent interrogationes aliquorum, non poterat omnibus responderi, non poterat quorumdam malitia apte increpari, non poterat quorumdam ignorantia congrue edoceri. Sed ut haec quae dicimus apertius innotescant, exempla proferemus. In Evangelio namque Matthaei legitur: Quia discumbente Jesu in ejusdem Matthaei domo cum publicanis et peccatoribus, Pharisaei de tanta pietate scandalizati dicebant ad discipulos ejus: Quare cum publicanis et peccatoribus manducat Magister vester? (Matth. IX, 11.) Haec Jesus audiens, ait: Non est opus valentibus medicus; sed male habentibus: non enim veni vocare justos, sed peccatores [Col. 0195D] (Ibid., 12). Nonne attendere valetis, quia tantae doctrinae, tantae pietatis responsio a Christo prolata non esset, nisi interrogatio licet maligna Pharisaeorum praecederet? Ejusdem quoque doctrinae causa interrogatus Jesus a discipulis Joannis: quare discipuli ejus non cum aliis jejunarent, respondit Jesus: Non possunt filii sponsi lugere, quandiu cum illis est sponsus (Ibid., 15). Quibus verbis magna sanctae Ecclesiae consolatio traditur in eo quod et se sponsum Dominus, et discipulos suos filios sponsi vocare dignatus est, concordans videlicet aliis qui eum eodem nomine appellare solebant. Verumtamen tantae consolationis verba Dominus respondendo non proferret, nisi interrogatio jam commemorata praecederet. [Col. 0196A] Similis doctrina in Evangelio eodem invenitur, ubi Domino loquente ad turbas, dixit ei quidam: Ecce mater tua, et fratres tui foris stant quaerentes te (Matth. XII, 47). Cui Dominus respondit: Quae est mater mea, et qui sunt fratres mei? Et extendens manum in discipulos suos dixit: Ecce mater mea et fratres mei, quicunque enim fecerit voluntatem Patris mei, qui in coelis est, ipse meus frater, et soror, et mater est (Ibid., 48-50). O piissima dispensatio Domini nostri Jesu Christi, qui ideo voluit a matre cognatisque carnalibus tunc quaeri, ut congrue nos instruere posset quanta differentia sit inter carnales et spirituales fratres, quodque omnes voluntatem Dei facientes dici possint fratres, et matres, atque sorores ejus.

[Col. 0196B] Ejusdem doctrinae causa invenitur ibi, ubi Scribis et Pharisaeis ad Dominum dicentibus: Quare discipuli tui transgrediuntur traditiones seniorum, non enim lavant manus suas, cum panem manducant (Matth. XV, 2). Ipse respondens eis, in primis quidem exemplis convenientibus increpavit eorum hypocrysin; postea vero discipulis inquirentibus explanavit, quomodo magis coinquinet hominem sordida mentis conscientia, verbaque prava quam manus illotae, dicens: Homicidia, adulteria, falsa testimonia, blasphemiae, haec sunt, quae coinquinant hominem; non lotis autem manibus manducare, non coinquinat hominem (Ibid., 19-20). Disposuit pius Dominus et causam, unde doceret quam necessaria sit fides, constantiaque orandi in Chananaea muliere [Col. 0196C] quae, licet ab eo tam silentio quam verbis contumeliosis contempta et indigna ejus miseratione videretur, non tamen destitit a precibus, donec ipse collaudans ejus fidem, constantiamque orandi diceret: Magna est fides tua, fiat tibi sicut vis (Ibid., 28). Hujus igitur mulieris fide et constantia omnes fideles instruuntur, ut in precibus suis sint stabiles et in divina pietate confidentes: eadem namque Domini pietas in omnes ad se clamantes constat.

Providit etiam Dominus causam qua doceremur recte in eum credere, quaque pastoribus sanctae Ecclesiae potestas ligandi atque solvendi daretur. Nam cum in loco quodam interrogasset discipulos suos, quem vel homines caeteri, vel ipsi eum dicerent, respondens Petrus pro omnibus dixit: Tu es [Col. 0196D] Christus filius Dei vivi (Matth. XVI, 16). Qui mox pro tantae fidei confessione beatus a Domino respondente dictus, claves regni coelorum et potestatem ligandi atque solvendi tam in coelis quam in terris accipere meruit. Unde et cunctis sanctae Ecclesiae pastoribus eadem potestas ligandi atque solvendi tradita creditur. Notandum quoque quia cum aliarum rerum notitia per interrogationes tam malorum quam bonorum a Domino tradatur, praecipua fidei sanctae confessio per solam Dominicae interrogationis causam panditur. Cui rei pene simile est quod ipse Dominus assumens quosdam discipulos, duxit eos in montem excelsum, ubi vox audita est de nube, dicens: Hic est Filius meus dilectus, in [Col. 0197A] quo mihi complacui, ipsum audite (Matth. XVII, 5). Quae scilicet verba, quia specialiter divinitatem Domini nostri testantur, qua nihil excellentius est, congruum fuit ut, sicut superius sanctae fidei confessio a beato Petro apostolo prolata est ex Dominicae interrogationis causa, ita etiam verborum illorum, quae de supernis divinitatem Domini nostri testabantur, nulla efficientia alia esset nisi ipse Dominus ducens illuc discipulos quo audita sunt eadem verba. Merito enim ea, quae inferiora sunt, ex inferioribus causis; quae autem superiora sunt, ex superioribus quoque causis efficiuntur. Haec ergo subtilis adnotatio verborum, simul et gestorum Domini nulli, quaeso, videatur inepta. Justum namque est ut juxta vires nostras pensemus et veneremur [Col. 0197B] omnia Salvatoris nostri gesta. Quae nescimus, veneremur; quae autem aliquid intelligimus, cum timore et amore proferamus. Nam quid alii credant vel sentiant de evangelicis dictis ignoro; ego quidem credo quia nulla dicta vel gesta in eis scripta careant mysteriis maxime utilitatis, adeo ut cunctorum cogitationibus in eis respondeatur.

Et ut haec ita esse probemus, dicamus aliquem cogitare quid facere debeat de parentibus vel fratribus, seu quibuslibet amicis perversis: utrum scilicet cum eis maneat an illos deserat, quos ita incorrigibiles esse sentit ut nullatenus eos aedificare possit? Quisquis igitur ille est qui talia cogitat; si litteras scit, in eisdem litteris consilium quaerere debet a Domino. Ille vero inquisitus pro causa tali [Col. 0197C] respondet in Evangelio, dicens: Si manus tua, vel pes tuus scandalizet te, abscide eum et projice abs te; bonum tibi est ad vitam ingredi debilem vel claudum, quam duas manus, vel duos pedes habentem mitti in ignem aeternum (Matth. XVIII, 8). Ecce quomodo Dominus per verba evangelica respondet omnibus super re jam supra dicta interrogantibus: Manus enim vel pes noster scandalizans nos est aliquis amicus qui pravitate sua nos a via Dei cupit avertere, quem videlicet abscidere et projicere, id est, separare a nobis praecipimur, ne forte propter ejus amicitiam, vel aliquod temporale subsidium sibi cohaerentes in damnationem perpetuam simul veniamus. Nonne hujusmodi responsum in Evangelio continetur aptissimum?

[Col. 0197D] Similia quoque responsa illic invenientur de rebus aliis. Nam si et hoc quaerimus quid facere ei debeamus, qui mala nobis multa faciendo noster quodammodo debitor est, ut pro his puniatur, sed veniam omni modo postulat, promittens se emendare, nec ulterius contra nos talia perpetrare? Respondet Dominus in Evangelio per parabolam illam: Simile est regnum coelorum homini regi, qui voluit rationem ponere cum servis suis, etc. (Matth. XVIII, 23). In qua nimirum parabola pariter intimantur et responsum divinum quid super inimico veniam petente facere debeamus, et poena, si hoc minime fecerimus. Dicitur enim quia si nos debitoribus nostris veniam petentibus dimittere noluerimus, [Col. 0198A] nec nobis debita nostra, id est peccata, a Domino dimitti.

Item si quis rectorum, quibus cura ecclesiastica commissa est, ut provideant licita matrimonia; vel si quis illorum quibus uxores accipere congruit, tractare voluerit optimi conjugii causam, interroget per aliquos litteras scientes, si ipse nescit, Dominum, qui post verba quaedam de conjugii institutione prolata in Evangelio sic conclusit sententiam dicens: Quod Deus conjunxit, homo non separet (Matth. XIX, 6; Marc. X, 9): quae videlicet sententia videtur pandere causam quomodo vel recto retinenda vel recte dimittenda sit uxor. Si enim conjugium, quod Deus conjunxit, non est ab homine separandum, patet profecto quia quod ipse nequaquam [Col. 0198B] conjungit separari liceat. Nullum quippe conjugium ideo jungit ut illius vota atque praecepta postponantur, sicut verbi gratia ille postponit qui continentiam Deo vovens postea matrimonio et negotiis saecularibus se conjungit. Hoc itaque conjugium, quoniam Deus non conjunxit, homo separet. Conjugium autem, quod Deus statuit, arbitror, hoc est ut pro filiorum procreatione et pro utriusque viri scilicet et mulieris adjutorio uxor ducatur ab illo duntaxat qui nec se ipsum vovit, nec a parentibus suis, cum esset parvulus, ad spiritualis vitae observantiam datus est. Similiter intelligendum esse videtur quod paulo post Dominus subjungit, dicens: Quicunque dimiserit uxorem suam, nisi ob fornicationem, et aliam duxerit, moechatur (Matth. XIX, 9); quibus verbis [Col. 0198C] colligitur quia si aliquis dimittens ex quacunque causa uxorem, nisi ob fornicationem, moechatur, apparet utique quia qui solummodo pro fornicationis causa uxorem dimiserit, sicut videlicet is qui uxore accepta postmodum in adulterii, homicidii, latrocinii et in alia his similia scelera cadit, et deinde pro fornicationibus tantis congruam poenitentiam agere cupiens, uxore omnibusque mundialibus negotiis relictis, ad monasterium confugit; qui ergo pro hujusmodi fornicatione uxorem dimiserit, non moechatur. Alioquin si semel suscepta in conjugium mulier quaelibet postea nullatenus dimitti liceret, quomodo illa Domini sententia intelligenda esset, per quam etiam vitae aeternae praemia relinquenti uxorem repromittit, dicens: Omnis qui relinquit domum, vel [Col. 0198D] fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam aeternam possidebit? (Matth. XIX, 29.) Ex hac igitur sententia colligitur quia huic, qui pro Dei solummodo amore et non propter odium aliquod irrationabile uxorem reliquerit, licet contra fas eam susceperit, vitae perennis merces repromittitur. Fornicatio quoque congrue dici potest omnis illiciti conjugii causa, quae in canonibus aliisque libris scripta continetur. Talibus itaque verbis responderi potest et illi qui pro justissima conjugii causa quaerit uxorem ducere et qui cupit eam licenter relinquere. Si autem tanta cura agenda est, quomodo uxor vel legitime ducatur vel licenter [Col. 0199A] relinquatur, quid sit de illis qui, se concubinis et meretricibus plurimis jugiter polluentes, nil curant qualiter honeste vivant, sed tantum more pecudum irrationabilium omne tempus vitae suae peragunt? Has ergo sententias de Evangelio decerpsisse me nulli, quaeso, displiceat, sed attendat quia quae Dominus dignatus est loqui et docere nobis etiam licet proferre.



CAPUT XVII. Alia ejusdem generis documenta ex sacrosanctis Evangeliis.

Item si aliquis in corde suo tacitus quaerat utrum homines tam ab initio mundi quam a pueritia sua ad Dei cultum veniant sponte et suis meritis, an vocatione Dei. Legat illam parabolam a Domino dictam: [Col. 0199B] Simile est regnum coelorum homini patrifamilias, qui exiit primo mane conducere operarios in vineam suam (Matth. XX, 1). Quod enim dicit patremfamilias primo mane exisse, ut conduceret operarios in vineam suam, significat quia Dominus et in initio mundi et in prima cujuslibet hominis aetate quos vult ad gratiae suae notitiam eligit. Quod autem circa horam tertiam exiit significat quia in tertia mundi, nec non in tertia hominis aetate quosdam ad se eligere nititur. Simile mysterium sexta et nona hora continet. Quod vero circa undecimam dicitur exisse et quosdam, quos otiosos invenit, sicut et prius, in vineam suam conduxit significat quia Deus et in fine mundi et in senectute sua homines multos a bono opere diu vacantes ad salutis aeternae gratiam vocaturus est. [Col. 0199C] Quod tempore vespertino adveniente paterfamilias procuratori suo jussit ut operariis mercedem tribuat, incipiens a novissimis usque ad primos, significat quia Dominus in cujuslibet fine hominis in vinea Domini, id est in Ecclesia sancta laborantis, angelos suos mittit ad suscipiendam illius animam, maxime tamen eorum animas qui sub illo tempore quo Christus in hunc mundum venit, hoc est in fine saeculorum, credere coeperunt. Receperunt enim quodammodo mercedem circa undecimam horam venientes prius quam antea venientes, quando apostoli, martyres, confessores, virgines atque omnes sancti post adventum Christi effecti magis in Ecclesia sancta venerari coeperunt quam illi qui ab initio mundi usque ad Christi adventum sanctificati [Col. 0199D] sunt. Est et aliud quo novissimi prius quam primi mercedem accepisse credi possunt, quia non solum apostolis, sed etiam cunctis Ecclesiarum pastoribus data est a Domino nostro potestas ligandi atque solvendi. Haec autem potestas illis sanctis qui ante adventum Christi fuerant minime legitur concessa. Quod vero dicuntur hi qui prius in vineam Domini venientes laborabant et post novissimos mercedem acceperant adversum patremfamilias murmurasse, juxta litteram nequit accipi quia nulla murmuratio inter quoslibet electos aeternae beatitudinis mercedem adeptos accidit, sed mystice possunt intelligi murmurasse hi, qui ex Judaeis credentibus in primitiva Ecclesia, ut in Actibus apostolorum legitur, [Col. 0200A] indigne ferebant gentibus praedicari verbum Dei prius quam ipsis, qui longe antea in lege Domini conversantes, quasi in vinea laborabant. Potest et hoc ad murmurationis verba referri quod plurimi in cordibus suis saepius admirantes judicium Dei dicunt: Cur Deus quosdam noviter conversos prius ex hac vita subtractos ad coelestia regna ducat quam illos qui a pueritia usque ad senectutem summopere certaverunt sibi servire? Cui etiam numerationi satis convenit quod paterfamilias ad quemdam murmurantium dixit: An oculus tuus nequam est quia ego bonus sum? (Matth. XX, 15.) Quasi diceret: Nunquid intentio tua ideo perversa est quia ego pius et misericors sum, et quibus volo prius quam tibi praemia aeterna dabo? His igitur verbis possunt omnes [Col. 0200B] edoceri, quia nemo, nisi gratia Dei ductus, in cultu piae actionis laborat; sed nec nullus judicium Dei reprehendere debet cur alium sero, alium autem citius perennis vitae praemiis remuneret.

Cunctis etiam pastoribus Ecclesiae, qui tantummodo laborant semet praeferre aliis fastu superbiae, non bona actione, in Evangelio pronuntiatur qualiter se praeferre debeant, ita Domino dicente: Quicunque voluerit inter vos major fieri, sit vester minister, et qui voluerit inter vos primus esse, erit vester servus: sicut filius hominis non venit ministrari, sed ministrare (Matth. XX, 26, 27). Omnes namque, qui a Domino cupimus coronari, debemus prius ejus mandata atque exempla imitari, quoniam et nos a nostris amicis atque subditis hoc exigimus ut, si [Col. 0200C] aliqua a nobis praemia vel commoda voluerint obtinere, ipsi prius voluntatem nostram studeant implere.

Et ne quis propter aliqua opera bona humanae laudis appetitu impulsus superetur, attendat illam parabolam: Simile est regnum coelorum thesauro abscondito in agro, etc. (Matth. XIII, 44). Nisi enim actio bona interdum ab hominibus abscondatur, a malignis spiritibus velut a latronibus pecunia male prodita aufertur.

His simul qui saepius Deo promittunt benefacere, sed non faciunt, respondetur in Evangelio quia nequiores sunt illis qui non promittunt, sed tamen aliquando bona faciunt quae non promiserunt. Hoc namque Dominus indicat per illam parabolam, quam [Col. 0200D] ad Pharisaeos dixit: Homo quidam habuit duos filios, et accedens ad primum dixit: Fili, vade hodie operare in vinea mea; ille autem respondens ait: Nolo. Postea autem poenitentia motus abiit. Ad alterum vero similiter dixit; qui respondens ait: Eo, domine, et non ivit. Quis ex duobus fecit voluntatem patris? Dicunt illi: Primus. Dicit illis Jesus: Amen dico vobis, quia publicani et meretrices praecedunt vos in regnum Dei (Matth. XXI, 28-31). Hac igitur parabola admonentur non solum Judaei, qui promittentes Deo legis praecepta servare non impleverunt, gentes autem, quae non promiserunt, conversi ad Christum, ejusdem legis praecepta impleverunt, sed etiam monasticae professionis homines, qui saepius Deo promittunt [Col. 0201A] spiritualem vitam sectari, saecularia relinquere; sed, proh dolor! plurimi non faciunt. Saeculares vero viri, licet nihil tale Deo promiserint, operantur tamen saepius ea quae ad spiritualem vitam pertinent, ideoque, sicut Judaeos publicani et meretrices, sic monachos negligentes praecedunt in regno Dei saeculares viri.

Notandum quoque quanta sit pietatis divinae dispensatio in eo quod documenta salutis nostrae quaedam, quae, nullis accidentibus causis, per interrogationes aliquorum vel per gesta miraculorum suorum proferenda esse praevidit, per parabolas et similitudines a se excogitatas protulit. Si quis vero dubius nosse cupiat si quid humana versutia et sapientia valeat contra divinam, legat hoc quod scriptum est [Col. 0201B] in Evangelio, quia scilicet abeuntes Pharisaei consilium inierunt ut caperent Jesum in sermone (Matth. XXII, 15). Qui licet eum dolosis verbis primitus laudantes extollerent, cunctisque hominibus perfectiorem dicerent, et sic demum post tantam laudem tentantes interrogarent, aestimantes eum, ut caeteros homines, laudatum facilius posse decipi, ille tamen, priusquam aliquid ad interrogata responderet, eorum nequitiam potenter increpavit, dicens: Quid me tentatis, hypocritae? (Ibid., 18). In quibus verbis pensare possumus quia, nisi Deus esset, tam cito versutiam tantam nosse nequiret. Sed et hoc potest omnis intelligens et requirens Deum in eisdem verbis perpendere quia nemo alium, non solum Deum, sed nec homines, tentare et invadere debet per verba [Col. 0201C] dolosa. Postquam autem Dominus Pharisaeorum nequitiam increpavit, jussit eos ostendere sibi denarium, ut per denarii ostensionem congrue posset respondere ad interrogata; interrogabant enim, si censum dare Caesari liceret. Cumque denarium obtulissent, interrogavit et ipse Dominus eosdem Pharisaeos de denarii inscriptione, quam aspiciebat. Illis vero respondentibus quia Caesaris esset imago inscripta, tunc tandem protulit sententiam, pro qua interrogatus erat, dicens: Reddite ergo quae sunt Caesaris Caesari, et quae sunt Dei, Deo (Ibid., 21). O quam frustra jacitur rete ante oculos pennatorum! (Prov. I, 17.) O quam frustra Deo opponuntur subtilium jacula verborum! sicut enim pulverem projicit ventus a facie terrae (Psal. I, 4), sic Pharisaeorum [Col. 0201D] versutia projecta, et redacta est ad nihilum a Domini sententia. Ipsi denique insidiantes illi, ponentesque sub una sententia duo retia, in quorum alterutro non dubitabant eum capi, dixerunt: Licet censum dare Caesari, an non? (Matth. XXII, 17.) Ut si ille decerneret censum Caesari tribuendum, caperent eum in hoc quod contra legis praecepta statueret Judaeos cultui divino deditos vel cuiquam homini censum dare. Si vero diceret non esse fas censum Caesari tribuendum, mox eum apud Caesarem accusarent pro eo quod sibi debitum tributum denegasset tribuendum. Haec igitur Pharisaeorum erant retia, in quibus non dubitabant Dominum implicari. Sed ille per medium eorum ita secessit illaesus, ut [Col. 0202A] neutra parte fuisset vel tactus. Dixit enim et Caesari quae sua forent, et quae Dei forent Deo reddenda. In quibus verbis duo pensanda sunt: quorum unum jam diximus, quia obstructum est os loquentium contra Dominum; alterum vero est, quia ille qui super omnes, et per omnia, et in omnibus dominatur dignatus est decernere terreno principi vel ulla commoda dari. Merito itaque sapientiam simul et clementiam Domini jugiter veneramur, dicentes cum Psalmista: Magnus Dominus noster, et magna virtus ejus, et sapientiae ejus non est numerus (Psal. CXLVI, 5). Et iterum: Universae viae Domini misericordia et veritas, requirentibus testamentum ejus et testimonia ejus (Psal. XXIV, 10). Haec igitur verba sapientiae et pietatis divinae, quae de evangelicae lectionis [Col. 0202B] expositione, nec non de psalmis nuperrime protuli, dolosos quosque precor attendere, ne forte, obcaecati pro temeritate sui, similes efficiantur Pharisaeis, qui foris quidem hypocrisis moribus dealbati, intus autem erant pleni spurcitia omni.



CAPUT XVIII. In quibus Evangeliorum locis perpetuo vigilare, fraudulentis cogitationibus resistere, semper proficere jubeamur, et quid prosit baptizatis parvulis fides offerentium.

Et ut aliquid studiosius vigilent ad melioris vitae conversationem, audiant quid Dominus in Evangelio quoslibet admonendo dicat: Vigilate, quia nescitis qua hora Dominus vester venturus sit (Matth. XXIV, 42). Dominus quippe ad unumquemque venit cum [Col. 0202C] obitus sui hora appropinquaverit; ad cujus adventum vigilat qui se bonis operibus ad obitum suum praeparat; cujus etiam adventui similitudinem brevem et notissimam adjungit, ut unusquisque se eo magis illuc praeparet, quo certior factus est exinde cum adjuncta similitudine. Haec est autem similitudo quam Dominus subjungit, dicens: Illud autem scitote, quoniam, si sciret paterfamilias qua hora fur veniret, vigilaret utique et non sineret perfodi domum suam (Ibid., 43). Qua similitudine omnes tanto magis admoneri possunt, quanto sibi constat maxime nota. Si enim scirent qua hora fur veniret, vigilarent utique et non sinerent perfodi domum suam; sic etiam si mortis suae horam, quae per furem significatur, praescirent, bonis utique operibus, etsi non [Col. 0202D] antea, in proximo tamen se ad hanc praepararent. Sed si omnipotens Deus, qui omnia in sapientia fecit, et cujus misericordia plena est terra, sciret omnibus utile esse mortis suae horam praenoscere, notam procul dubio faceret illis. Fortassis enim plurimi ex hac notitia omne tempus vitae suae in flagitiis peragerent usque ad proximam obitus sui horam. Unde colligitur multo melius esse ut, incerti de obitus nostri tempore, semper solliciti simus, semper in bonis operibus vigilemus. Adjungit etiam Dominus quaedam verba, pronuntiando quanta sit merces illius qui bene vigilat, dicens: Beatus ille servus quem, cum venerit dominus ejus, invenerit vigilantem (Ibid., 46). Quae sit autem retributio bene [Col. 0203A] vigilantis servi, cum Dominus omnipotens ad eum venerit, in plurimis intimatur libris, ex quibus unam Apostoli profero sententiam, dicentis: Oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9).

Quoniam multae sunt hominum cogitationes hoc solummodo attendentes qualiter se excusent pro quolibet vitio quod vel contra Dominum vel contra proximum committunt, Dominus, hujusmodi stultitiam praevidens, scit enim cogitationes hominum quoniam vanae sunt (Psal. XCIII, 11), omnimoda admonitione occurrit, ut eos a cogitationibus perversis corrigat. Unde in Evangelio quoslibet admonens, dicit: In qua mensura mensi fueritis, remetietur vobis (Matth. VII, 2); quasi diceret: »Nolite frustra [Col. 0203B] laborare hoc cogitando quod vel occulta vel aperta crimina vestra Deum lateant, ut exinde judicium ejus evadere possitis; scit enim et id ipsum quod cogitatis, qualiter unumquodque vitium non poenitendo sed excusando possitis coram eo occultare. Sed quia hoc non solum nihil prodest, sed etiam multum nocet, mentes vestras corrigite poenitendo et confitendo peccata vestra, faciendo quoque aliis quae vultis illos facere vobis. Si cui aliqua fecistis damna, omnimodo laborate ut restituantur ablata, aut, si hoc paupertas impedit, tam a Deo quam ab illo cui damna sunt facta precibus intimis indulgentia petatur. Si ergo in hac mensura mensi fueritis aliis, remetietur profecto vobis eadem mensura a Domino.« Eamdem quoque sententiam confirmans Dominus [Col. 0203C] subjungit, dicens: Qui enim habet, dabitur illi, et qui non habet, etiam quod videtur habere auferetur ab eo (Matth. XXV, 29). Quae nimirum verba, ut credimus, ita sunt intelligenda: Qui habet curam hanc ut dona jam accepta bene distribuat, dabitur illi ut alias etiam virtutes accipiat. Qui autem curam hujusmodi non habet, ipsa etiam cognitio salutis aeternae, quam a gratia Dei datam habuit, auferetur ab eo, ita ut, in reprobum sensum cadens, faciat ea quae non conveniunt.

Deinde vero quasi aliquis quaereret cui rei quodlibet opus bonum in initio, et in longiori profectu et in perfectione simul foret, addit similitudinem unde quaestio talis absolvi possit, dicens: »Sic est regnum Dei, quemadmodum si homo jaciat semen in [Col. 0203D] terra, et dormiat, et exsurgat nocte ac die, et semen germinet, et crescat dum nescit ille: ultro enim terra fructificat, primum herbam, deinde spicam, deinde plenum frumentum in spica; et cum se produxerit fructus, statim mittit falcem, quoniam adest messis.« Cujus videlicet parabolae sensus est iste: Regnum Dei est quodlibet opus bonum, quod nimirum opus quasi semen in terra jactamus, cum intentionem bonam cordi nostro inserimus. Semen enim in terra mittere, est desideria bona concipere. Postquam vero semen in terra jactaverimus, dormimus, quia jam in spe boni operis requiescimus. Nocte ac die interea surgimus, si nec per adversa, nec per prospera a timore et amore Dei animum [Col. 0204A] avertimus. Semen germinat, et crescit, cum nos nescimus, quia semel concepta virtus per gratiam Dei intra nos jugiter augetur et ad provectum ducitur. Ultro terra fructificat primum herbam, deinde spicam, deinde plenum frumentum in spica, cum, praeveniente nos gratia Dei, mens nostra sponte ad fructum boni operis assurgit; primum quidem producens opera recta, sed teneritudine quadam circumdata et adhuc contra cujuslibet tentationis impetus infirma; deinde vero virtutem cujusque operis boni tantam, ut sit valida contra quaeque tentamenta. Plenum autem frumentum tunc terra fructificat, cum in omni opere bono proficimus et ad perfectionis maturitatem solidamur. Cumque eo modo se produxerit fructus, messisque advenerit [Col. 0204B] tempus, statim homo mittit falcem et desecat messem; quia omnipotens Deus, cum unumquemque ad opera perfecta perduxerit, ejus temporalem vitam per emissam sententiam incidit, ut granum suum ad coelestia horrea perducat. Haec itaque, fratres charissimi, attendentes, supplicate Deo ut, si in herba pusillae fidei, vel tenerae devotionis ad studium bonae actionis adhuc estis, ille vobis concedere dignetur tale incrementum, talemque spiritus maturitatem, quatenus ad plenum fructum perennis vitae mereamini pervenire.

Sunt etiam multi qui arbitrantur ex diabolica fieri potestate quaecunque noxia et adversa in mundo contingunt: quibus respondetur in Evangelio per illum quem Dominus curavit, expellens ab eo daemones [Col. 0204C] legionis nomen habentes. Iidem namque daemones, cum se expellendos esse ab homine agnoscerent, nisibus totis deprecabantur Dominum dicentes: Mitte nos in porcos, ut in eos introeamus (Matth. V, 12), statimque a Jesu accepta licentia exeuntes introierunt in porcos, et magno impetu grex porcorum praecipitatus est in mare. In quo nimirum facto omnes possunt edoceri quia, si diabolus non habuit potestatem laedere porcos, qui sunt animalia vilissima, nisi permissus, multominus laedere praevalet quemquam hominem, animalibus cunctis excellentiorem, nisi a Deo accipiat potestatem. Cum enim homines magis diabolo quam Deo servire studuerint, tunc dabitur ei potestas a Domino, ut eosdem, qui sibi servire student, affligens, faciat sentire qualis sit [Col. 0204D] dominus ille cui decreverunt servire, quatenus vel afflicti cogantur Domino vero submitti.

Pensandum nihilominus est quod ei qui sanatus fuerat, a Domino praecipitur ut, in domum suam vadens, annuntiet vicinis suis quantam sibi gratiam Dominus fecerit, et quomodo sui misertus fuerit: quod scilicet geminam habere potest intelligentiam. Una quippe docet nos spiritualiter ut, ad domum conscientiae nostrae reversi, emendemus in melius quod ignoranter peccavimus, sicque per melioris vitae conversationem annuntiemus virtutem Domini in nobis factam. Alia vero intelligentia, licet carnalis sit, potest tamen aedificare aliquos, docens ut gratiam Dei, quae nos fecit corporaliter sanos, annuntiemus [Col. 0205A] vicinis nostris, ut nobiscum laudantes Deum discant sperare in misericordia ejus.

Respondetur quoque in Evangelio his qui putant magna divitum munera Deo chariora esse quam parva pauperum munuscula. Hoc autem Marcus evangelista narrans scribit ita: Sedens Jesus contra gazophylacium, aspiciebat quomodo turba jactaret aes in gazophylacium. Et multi divites jactabant multa. Cum venisset autem una vidua pauper, misit duo minuta, quod est quadrans. Et convocans discipulos suos ait illis: Amen dico vobis, quoniam vidua haec pauper plus omnibus misit, qui miserunt in gazophylacium: omnes enim ex eo quod abundabat illis, miserunt; haec vero de penuria sua, omnia quae habuit, misit totum victum suum (Marc. XII, 41-44). [Col. 0205B] Ecce audistis qualiter eadem vidua magis laudabatur a Domino pro oblatione parvissima, quam illi divites pro muneribus magnis. Qua de re cunctis fidelibus scire datur quam discretus sit judex supernus, quam pius in retributione, quam subtilis in consideratione. Hunc ergo decet timere et venerari, qui tam subtiler cuncta potest intueri.

Multae sunt cogitationes hominum, quae si pura fide rectaque intentione rerum spiritualium veritatem quaerunt, nequaquam permittuntur diu errare. Aut enim aperte eis quod requirunt manifestatur, sicut supra ostendimus, aut mystice per alicujus operis figuram insinuatur, ut modo volumus aperire ex Evangelica lectione. Quaeri itaque potest quid prosint parvulis nihil scientibus offerentes eos ad baptisma, [Col. 0205C] pro eo scilicet quod, ibi ubi discipuli jubentur baptizare fideles quoslibet, non solum nihil de eorumdem offerentium utilitate, sed nec de eorum adventu quidquam commemoratur, quasi credendum sit nihil prodesse parvulis offerentium labor. Sed, ut mihi videtur, multum prodest parvulis baptizandis offerentium fides; moxque subjungo unde illud probari credo. Nam in quodam Lucae Evangelio legitur quia viri quidam, portantes hominem qui erat paralyticus, quaerebant eum inferre et ponere ante Jesum, et non invenientes qua parte illum inferrent, prae turba, ascenderunt supra tectum, et per tegulas submiserunt illum cum lecto in medium ante Jesum. Quorum fidem ut vidit, dixit: Homo, remittuntur tibi peccata tua (Matth. IX, 2). Ecce [Col. 0205D] opus apertum et corporale, per quod insinuatur spirituale! Sed prius mysterium lectuli in quo infirmus portabatur, deinde caetera consideremus. Lectulus namque ad portandum quemlibet aptus, quatuor columnellis compositus subsistit. Sic et fides catholica, quae Deum omnipotentem in Trinitate et Unitate venerandum docet, in quatuor Evangeliis, vel, si hoc magis placet, in tribus personis et unitate sanctae Trinitatis existere probatur. Quam fidem quisquis alii tradit, docens eum quod sine ipsa salvari nequeat, hic illum quasi in lecto positum ante Jesum portat. Haec itaque dicta sint de lecti mysterio. Nunc vero, ut promisimus, caetera consideremus. Sicut igitur Dominus, videns eorum fidem [Col. 0206A] qui paralyticum offerebant, dixit ad eumdem paralyticum: Homo, remittuntur tibi peccata tua (Luc. V, 20); ita credo agi per eos qui parvulos ad baptisma offerunt. Inspicere namque credo Dominum ad offerentium fidem, et dicere: »O parvuli, remittuntur vobis peccata vestra.«

Non solum autem in hoc Evangelio, sed et alibi legitur quantum valeat fides pro aliis laborantium. Orare quippe pro aliis est quasi Deo offerre eos, sicut mulier Chananaea pro filia, sicut Jairus archisynagogus pro filia, sicut centurio pro servo, rogantes, exaudiri meruerunt in his quos Domino curandos obtulerunt. Item scriptum est in Evangeliis Matthaei, Marci et Lucae, quia quidam offerebant Jesu parvulos ut tangeret illos. Cumque discipuli [Col. 0206B] talia prohibere vellent, increpavit eos Jesus, et ait: Sinite parvulos venire ad me: talium enim regnum coelorum (Matth. X, 14). Ex quibus omnibus colligitur quia, quamvis, in Evangelio illo quo discipuli baptizare jubentur, memoria nulla offerentium parvulos habeatur, credendum est tamen et subaudiendum adesse debere, simulque eorum fidem baptizandis multum prodesse. Hujusmodi namque subauditio in multis sacrae Scripturae locis inferenda est, alioquin ea quae scripta sunt sacrae fidei plerumque nequeunt aptari. Haec igitur propter quosdam simplices et litterae solius, non autem intelligentiae spiritualis, amicos dixi, ut hunc loquendi morem quem ipsi in sermone exercent communi (saepe enim ita loquuntur ut, nisi aliqua verba subaudiantur, [Col. 0206C] irrationabiliter loqui videantur), agnoscant etiam litteratoriae insertum eloquentiae.



CAPUT XIX. Exhortatio ad divites, rerum divinarum incurios, imprudentes Ecclesiarum pastores, intemperantes et divinae vocationis contemptores.

Libet etiam illa Evangelicae lectionis verba proferre in quibus specialiter admonentur hi qui spem suam ponunt in divitiis et voluptatibus vitae praesentis, quique verbo Dei ad tempus credunt, sed in tempore tentationis recedunt (Luc. VIII, 13), ut, attendentes quod Psalmista dicit: Nolite sperare in iniquitate, et rapinas nolite concupiscere; divitiae si affluant, nolite cor apponere (Psal. VI, 11), discant magis in Domino quam in divitiis confidere. Tales ergo Dominus per [Col. 0206D] parabolam admonens, dicit: Exiit qui seminat seminare semen suum; et, dum seminat, aliud cecidit secus viam et concultatum est, et volucres coeli comederunt illud. Et aliud cecidit supra petram, et natum aruit, quia non habebat humorem. Et aliud cecidit inter spinas, et simul exortae spinae suffocaverunt illud. Et aliud cecidit in terram bonam, et ortum fecit fructum centuplum. Haec dicens clamabat: Qui habet aures audiendi audiat (Luc. VIII, 5, 8). Quod igitur in semine cujuslibet grani visibiliter contingant omnia, sicut Dominus disseruit in parabola, notum est omnibus; ideoque ex his quae novimus debemus pensare incognita, id est spiritualia, quae significantur per nota et visibilia. Unde et Dominus, postquam parabolam [Col. 0207A] protulit, statim clamavit dicens: Qui habet aures audiendi audiat; per hoc videlicet nos admonens ut de carnalibus spiritualia, de visibilibus invisibilia attendere studeamus. Non enim ille aures audiendi habet, qui nec attendere nec implere curat audita. Audiamus ergo, fratres charissimi, Dominicae admonitionis verba non solum corporis, sed etiam cordis aure, ut et ille nos pro necessitatibus nostris ad eum clamantes dignetur audire. Nam quod tantopere admonuit ut omnis aures audiendi habens sua dicta audiret, non tantum pertinet ad praemissa parabolae verba, sed etiam ad ea quae exponendo subjunxit, dicens: Semen est verbum Dei. Quod secus viam cadit, significat eos qui audiunt; deinde venit diabolus et tollit verbum de corde eorum, ne credentes salvi [Col. 0207B] fiant. Quod vero supra petram, hi sunt qui, cum audierint cum gaudio, suscipiunt verbum, et hi radices non habent, quia ad tempus credunt, et in tempore tentationis recedunt, etc. (Luc. II, 13).

Haec igitur expositionis Dominicae verba, quamvis cunctis fidelibus pensanda sint, aliquid tamen amplius pensare debent negligentes quique. In illis enim omnia inveniuntur quae de infructuosa terra dicuntur. Ipsi quippe audiunt verbum Dei, sed deinde veniente diabolo ita obliviscuntur ejusdem verbi, quasi nunquam audierint. Ipsi sunt petra supra quam semen cadens non fructificatur, quia, licet cum gaudio suscipiant verbum Dei, in radice tamen cordis illud minime figentes, ad tempus credunt, et in tempore tentationis recedunt. Ipsi etiam, si forte possessiones [Col. 0207C] magnas retinent, a sollicitudinibus, et divitiis et voluptatibus vitae hujus suffocantur, ut non referant fructum (Ibid., 14), nulla non visibilia et carnalia attendentes. Sed ideo maxime efficiuntur negligentes, quia, timorem amoremque Dei spernentes, credunt se temporalia et aeterna bona uno dilectionis genere adipisci posse, sive propterea quoniam, cum pro certo sciant utraque discernenda esse in dilectione, proponunt sibi longum vitae praesentis spatium divinamque pietatem, quae cunctis ad se licet sero conversis veniam promittit; et hac promissione abutentes, credendo scilicet quia quandocunque voluerint cito converti possint (quasi conversionis tempus in potestate sua habeant!), interim toto nisu terrenis solummodo curis et voluptatibus occupantur. Cumque [Col. 0207D] de die in diem, de mense in mensem, de anno in annum conversionis tempus differunt, aut vix demum convertuntur, aut, quasi catenati a consuetudine pessima, sine conversione moriuntur. Nam ex peccati poena, quam in longa conversionis dilatione promeruerunt, videbitur eis quandoque difficile quod quondam visum fuerat facile. Ad expellendam ergo tam periculosam tamque tremendam negligentiam satis juvat si parabola jam commemorata ejusque expositio saepius et intente legatur, si tamen simul adsit cura oratioque jugis, ut expellatur. Ipsam enim divinorum verborum lectionem et intentionem nimium formidans, diabolus fugit a legentibus et meditantibus divina.

[Col. 0208A] Quod vero necessarium sit cunctis fidelibus substantiam terrenam possidentibus aeterna gaudia mercari et exquirere cum temporalibus bonis, satis indicatur per parabolam illam: Homo quidam erat dives, qui habebat villicum (Luc. XVI, 1); quia in fine lectionis ejus, cur illam protulerit Dominus manifestat, dicens: Facite vobis amicos de mammona iniquitatis, etc. (Ibid., 9). In qua etiam parabola Dominus, argumentum a contrario sumens de villico fraudem faciente, innuit nobis quia tam a contrariis quam a consequentibus rebus possint exempla aedificationis proponi. Fraus enim omnis contraria est Christianae fidei, et ideo hanc facere licet nulli. Sed tamen aliquomodo possumus exinde aedificari, attendentes scilicet quia, si aliquis saecularium per fraudem suae [Col. 0208B] utilitati prospexit in futurum, multo magis nos debemus per eleemosynam juste acquisitam providere quae nobis in futura vita expediunt. Cui nimirum exemplo simile est, si aliquis religiosus, videns meretricem omni modo ornatam amatoribus suis, mox optet dicens: utinam ego ita studerem placere Christo, sicut ista meretrix studet placere mundo! vel si quis spiritualis doctor discipulos suos admoneat dicens: sicut multi studiosi sunt ad obtinendam prudentiam carnis, ita et vos studete ut spiritualem prudentiam obtineatis; cum perversa sit et meretrix et prudentia saecularis. Ex quibus colligitur quia pessima quaeque ad aedificationem assumi possunt.

Omnibus etiam pastoribus ecclesiasticis, qui discretione maxima indigent ad procurandos quoslibet [Col. 0208C] lapsos, attendenda est illa parabola quam Dominus protulit de illo homine qui, ad Hierusalem in Jericho descendens, incidit in latrones, et ab eis vulneratus relinquitur semivivus. Cumque a praetereuntibus quibusdam minime visitaretur, Samaritanus quidam iter faciens suscepit eum sanandum, infundensque oleum et vinum, reddidit sanum (Luc. X, 30-35). Infusio enim olei et vini necessariam pietatis et severitatis commixtionem significat, sine qua nullus peccatorum vulneribus plenus sanari poterit. Hinc ergo doctores universi possunt satis instrui quia nec pietas sine severitate, nec severitas sine pietate in peccatoribus curandis tenenda est.

Similiter ne concessis et licitis rebus intemperanter utamur, seu in eis plus quam liceat innitamur, [Col. 0208D] attendenda est jugiter illa parabola: Homo quidam fecit coenam magnam, et vocavit multos (Luc. XIV, 16). Quod enim ibi dicitur coena magna facta et vocati multi, sed quidam propter! villae emptae, quidam propter boum emptorum probationem, quidam vero propter uxorem noviter ductam se excusantes venire noluerunt (Ibid., 18-20), significat maximam quidem multitudinem fidelium ad superna gaudia invitatam; sed, dum plurimi nimiae possessionum obtinendarum ambitioni, quidam autem conjugio licito intemperanter dediti inveniuntur, pauci sunt qui vocationi divinae obedientes ad regna coelorum perveniant. Verumtamen eo plus metuenda est hujus parabolae sententia, quo minus a multis timetur, qui [Col. 0209A] quotidie non solum ob nimiam villarum atque boum pretio condigno acquirendorum ambitionem et propter intemperatum uxoris amorem, sed etiam, quod multo nequius est, ob eos agros quos fraude aliqua acquirere vel auferre student de locis sanctis seu pauperibus, et propter meretricis inductionem, se conantur excusare a vocatione divina. Si enim hi qui rebus juste acquisitis et Deo concessis intemperanter utuntur, a regno coelesti excluduntur, quid credendum est de illis qui per vim et fraudem aliquam aliena rapientes, et meretricibus semet jugentes, in his usque ad finem vitae perseverant? Haec itaque juxta litteram dicta sint.

Deinde, juxta spiritualem intelligentiam, considerare libet qui significentur per illos tres excusantes [Col. 0209B] se a coena ad quam invitati erant. Primus namque dixit: Villam emi, et necesse habeo exire et videre illam; rogo te, habe me excusatum. Alter dixit: Juga boum emi quinque, et eo probare; illa rogo te, habe me excusatum. Tertius eodem modo excusavit se dicens: Uxorem duxi, et ideo non possum venire (Ibid.). In istis ergo tribus se excusantibus existimo intelligi posse tria genera hominum, gentilium videlicet, et Judaeorum atque haereticorum. Ex quibus gentiles, quia, amplissimas possessiones in hoc mundo retinentes nil cogitabant qualiter vitae perennis participes fierent, significantur per illum, qui dixit: Villam emi, et necesse habeo exire et videre illam, etc., quae scilicet excusationis verba toties in corde suo unusquisque dicit quoties temporalia bona aeternis gaudiis [Col. 0209C] praeponit. Cum enim quis aliquid emere cupit, unum pro altero reddit. Ita et ille agit qui liberum arbitrium habens ut faciat bona vel mala, spiritualia vel carnalia, spiritualia quasi vendens a se abjicit, et carnalia emendo recipit. Ille autem servus qui invitabat omnes intelligi potest vel naturale ingenium vel quaecunque scientia boni et mali a Deo tributa, ut sciat unusquisque declinare a malo et facere bonum. Sed hujusmodi servus nuntiavit haec domino suo, quia uniuscujusque conscientia et cogitatio patet Deo. Per eum vero qui dixit: Juga boum emi quinque, etc., Judaeos in perfidia sua permanentes intelligo, qui, dum in quinque libris Moysi fiduciam maximam habentes nil curant de caeteris Scripturae sacrae libris, quorum doctrina pleniter [Col. 0209D] corrigi possent, quasi excusantes dicentesque: Juga boum emi quinque, in corde suo respondent ei qui se invitat, naturali ingenio, cuilibet scientiae a Deo sibi traditae. Per tertium autem qui dixit: Uxorem duxi, et ideo non possum venire, haereticos intelligi posse credo. Nam dum tractant qualiter in haeresi suscepta permaneant, eamque magis quam sacram et universalem fidem diligant, quasi dicentes in corde suo: Uxorem duxi, et ideo non possum venire, respondent ei, qui se invitat, summi patrisfamilias servo, de quo supra dictum est. Quaecunque enim carnalia vel delectabilia homo Deo praeferre satagit, pro his excusationes multiplices in corde suo gerit, quasi excusatio aliqua Deum fallere possit, qui novit [Col. 0210A] omnia antequam fiant. Inter eosdem quoque haereticos falsorum Christianorum multitudo convenienter potest connumerari, quia, dum unusquisque vitiorum amori ita se conjungit ut divini amoris cultum deserat, uxorem profecto talem duxit propter quam venire nequeat ad vitae perennis coenam. Sicut ergo sapientia, omnes virtutes generans, sapientis uxor vel amica vocatur, ita etiam stultitia, per quam omnia nutriuntur vitia, stulti uxor vocari potest.

Post haec vero mittitur servus in plateas et vicos civitatis, ut pauperes ac debiles, coecos et claudos introducat ad coenam, quia infirma mundi elegit Deus, ut confundat fortia (I Cor. I, 27). Pauperes enim isti humiles possunt intelligi; per debiles autem et caecos et claudos significantur hi qui, varia debilitate [Col. 0210B] ac caecitate mentis oppressi, claudicaverunt a semitis divinae legis; sed, postquam agnoverunt gratiam Dei tantam esse circa peccatores, nisibus totis ad Dominum sunt conversi. Per illos vero qui compellebantur intrare ad coenam, intelligere possumus sceleratos quoslibet ad Deum conversos, qui, pro eo quod peccatis nimiis pressi fiduciam nullam in suis meritis habebant, quasi compulsi ad Dei gratiam festinabant. Possunt et hi in eadem compulsione intelligi qui in tantam corporis infirmitatem seu pericula veniunt, ut pro reparatione vitae compellantur emendationes morum Deo promittere. Sed terribile est valde quod post compulsionem talem subjungitur a Domino, dicente: Dico autem vobis quod nemo virorum illorum qui vocati sunt gustabit coenam [Col. 0210C] meam (Luc XIV, 24). Si igitur nemo virorum illorum qui vocati sunt gustabit coenam Dei, quis potest salvus fieri? Non enim praeter illos quos ipse vocabit aliquis est salvandus, sed illi tantummodo salvantur qui ab eo vocantur. Quaeramus ergo, et, opitulante Deo, inveniemus qualiter haec terribilis sententia absque scandalo fidei salutisque nostrae intelligi possit. Nam si superiora hujus Evangelii dicta attendimus, ubi scilicet legitur quia quidam vocati ad coenam venire noluerunt, tunc utique eamdem sententiam ad illos specialiter dictam esse agnoscimus. Et, ut ita esse apertius clarescat, dicamus ejusdem sententiae verba: Dico autem vobis quod nemo virorum illorum qui vocati sunt, gustabit coenam meam. Ubi cum dicitur: nemo virorum illorum qui vocati sunt, [Col. 0210D] satis patet quia solummodo de illis intelligendum est proxime vocati sunt qui propter superbiam et contemptum Dei ironice dicuntur viri, sicut et alias justi, dicente Domino: Non veni vocare justos, sed peccatores (Marc. II, 17), hoc est, non veni vocare eos qui, suam justitiam volentes constituere, justitiae Dei non sunt subjecti (Rom. X, 3), sed humiles, qui gratia Dei credunt se magis salvari posse quam ex meritis propriis.

Potest etiam eadem sententia aliter intelligi. Quia enim vocare Dei est unicuique notitiam et intelligentiam benefaciendi dare, nemo virorum illorum qui tantummodo vocati sunt, et non simul tracti divina inspiratione ut esuriant et sitiant justitiam, [Col. 0211A] vel compulsi aliqua infirmitate seu adversitate ut timorem amoremque Dei concipiant, gustabit coenam Dei. Unde et alibi Dominus dicit: Nemo potest ad me venire, nisi Pater meus, qui misit me, traxerit eum (Joan. VI, 44). Haec igitur omnia Dominus et Salvator noster praenoscens, et vel aliquos de damnandis salvare volens, deterrendo profert sententiam dicens: Multi sunt vocati; pauci vero electi (Matth. XX, 16), ac si diceret: multi quidem sciunt benefacere, sed pauci sunt qui bene faciant. Quicunque ergo, hanc terribilem sententiam attendentes, formidant ne et ipsi propter delicta sua computentur in numero multorum reproborum, moxque se emendare decernunt, hi profecto, eadem hora qua talia in corde suo penitus deliberant inspiratione divina [Col. 0211B] tracti, in numero paucorum electorum a Deo computantur.



CAPUT XX. Adversus splendidas mensas et vestes, rapinam, superbiam, pusillanimitatem, etc.

Si quis vero arbitretur peccatum non esse nimio pretiosarum vestium ornatu uti, et cibis deliciosis jugiter epulari, attendat illa verba quae Dominus de divite et paupere protulit. Narrat namque de divite quia, pro eo quod indutus est purpura et bysso, et epulabatur quotidie splendide, quodque de substantia sua nec micas mendicanti Lazaro dare voluit, in inferno sepultus sit. Sed et hoc pensandum est cunctis quia dives idem, non pro eo quod alicui sua auferret, sed quod propria aliis non erogaret, [Col. 0211C] ad infernum ductus esse legitur (Luc. XVI, 19-22). Unde, si pro minori peccato ipse punitus est, multo magis puniendi sunt qui peccata majora faciunt, id est qui aliena rapiunt. Nemo igitur de rapinae licentia sibi blandiatur, sed argumento minoris culpae, id est tenacitatis, ad considerandam rapinam, quae major est culpa, instruatur, sciens pro certo quia argumentis, per quae meliora vel majora quaelibet agnoscere possumus, omnes a Deo probamur.

Adhuc quiddam de ratione incoepta libet dicere. Sunt etenim multi ita peccatis exigentibus obcaecati, ut nec credant poenam esse infernalem. Quod quia Dominus, qui omnes homines salvare vult, praescivit, ideo forsitan talia de divite ad infernum ducto, ibique tam pro se quam pro aliis poscente et non impetrante, [Col. 0211D] disseruit, ut omnes qui vel de poenis infernalibus dubitant, vel suos propinquos salvari desiderant, eos potius in hac vita quam in inferno positos pro salute sua tractare admoneant.

Superbiam quoque, quae omnes virtutes destruere nititur, docet nos Dominus fugere, proferens in Evangelio similitudines duas, quarum una est: Duo homines ascenderunt in templum ut orarent; unus Pharisaeus et alter publicanus (Luc. XVIII, 10). Alia vero est: Cum invitatus fueris ad nuptias: recumbe in novissimo loco (Luc. XIV, 8). Ex utraque ergo possumus edoceri quanta ruina et confusio superbiam soleat sequi. Utraque etiam una eademque sententia terminatur: quia scilicet omnis qui se [Col. 0212A] exaltat, humiliabitur; et qui se humiliat, exaltabitur.

Item, ne de promissionibus suis unquam desperemus, exemplis quibusdam docuit nos Dominus. Promisit namque discipulis suis, simulque omnibus in se credentibus, dicens: Ubi sunt duo vel tres congregati in nomine meo, ibi sum in medio eorum (Matth. XVIII, 20). Quod quia semper impleat spiritualiter, aliquando voluit demonstrare corporaliter. Nam discipulis suis ad castellum quoddam euntibus, et de se colloquentibus, ipse Jesus Christus, repente apparens, ibat cum illis; sicque, eorum conviator effectus, licet ab eis dubitantibus in primis non esset agnitus, omnibus quae de se ipso erant prolatae instruxit Scripturis.

Legitur in Evangelio Joannis: Quia nuptiae factae [Col. 0212B] sunt in Cana Galileae (Joan. II, 1), ad quas vocatus est Dominus, et Mater et discipuli ejus. Hoc igitur quod superius dixi de Domino, quia scilicet ipse disponeret omnes causas unde illius doctrina et miracula proderentur, in hujus etiam Evangelii verbis pensari potest. Ut enim probaret quia bonae sunt non solum spirituales nuptiae, ubi sancta Ecclesia sibi conjuncta est, vel unaquaeque fidelis anima copulatur sibi, qui se sponsum vocare dignatus est, dicens: Non possunt filii sponsi lugere (Matth. IX, 15), et de quo Joannes dixit: Qui habet sponsam sponsus est (Joan. III, 29), sed etiam carnales, quae ob propagandos humanae naturae filios a Deo statutae sunt, ipse non dedignatus est ad has venire, ut eas et visibili miraculo, et, quod multo majus est, invisibili [Col. 0212C] sanctificaret. Nam quod ex aqua vinum fecit, licet sit magnum mirandumque nimis miraculum, tamen quantum distat ortus ab occidente, tantum distat inter spiritualem Novi Testamenti intelligentiam, et inter carnalem Veteris scientiam, quam ipse potentia sua velut aquam in vinum convertit, cum omnem creaturam spiritualiter intelligendam esse docuit, ut sol et luna, panis et petra intelligi possunt. Sol enim, super omnem terram lucens, ipsum Dominum nostrum ubique majestate sua lucentem significat; luna vero, nunc incrementa sui nunc autem detrimenta sui sustinens, sanctam Ecclesiam quae per filios suos interdum crescit interdum vero decrescit. Panis, qui cor hominis confirmat (Psal. CXII, 17), ipsum Dominum confirmantem omnes qui [Col. 0212D] sperant super misericordia ejus ne inter hujus vitae pericula deficiant; petra etiam, quae solida est ad quodlibet aedificium superponendum, item Dominum nostrum qui solidus est omnibus super eum aedificantibus significat; sicut et ipse testatur in quodam Evangelio, dicens: Omnis qui venit ad me et audit sermones meos, et facit eos, ostendam vobis cui similis sit. Similis est homini aedificanti domum, qui fodit in altum, et posuit fundamenta supra petram (Luc. VI, 47, 48); per quam videlicet petram se ipsum significavit. Eodem modo, cum non solum parabolas ab illo in Evangelio mystice prolatas, verum etiam omnia humanae vitae officia ad spiritualis intelligentiae usum aptari posse tradidisset, aquam profecto [Col. 0213A] convertit in vinum. Hoc quoque miraculum toties facit, quoties quemquam a carnali vita ad spiritualem convertit. Ideoque et nos, fratres charissimi, Dominum nostrum tanti miraculi operatorem deprecemur ut, ad nos veniens, nuptiasque in nobis faciens tales per quas ipse quidem sponsus, anima vero nostra efficiatur sponsa, aquam carnalis vitae, quam vel pro necessitate mortalis naturae vel pro mala consuetudine hucusque bibimus, in vinum spiritualis vitae dignetur convertere.

Docuit etiam Dominus in Evangelio praelatos et judices non debere praecipites esse in judicio. Nam cum quamdam mulierem in adulterio deprehensam Judaei ante illum statuerent, et pro hujusmodi crimine judicium ipsius exquirerent, non statim pro [Col. 0213B] exquisito respondit judicio, sed inclinans se aliquandiu in terra scribebat digito; admonens videlicet omnes fideles hoc facto ut, cum quaelibet proximorum vitia conspiciunt vel audiunt, non ante haec respondendo judicare [judicent], quam ad conscientiam propriam reversi discretionis digito eam diligenter sculpant, et, in ea, quid Conditori placeat quidve displiceat sedula examinatione discutiant. Per inclinationem denique Jesu humilitas, per digitum discretionis subtilitas, per terram vero cor humanum, quod vel bonarum vel malarum actionum solet reddere fructus, exprimitur.

Saepe contingit ut inter multos peritos aliquis sit tardioris ingenii; quod scilicet Dominus non tantum propter ejus imperitiam vel diffidentiam fieri permittit, [Col. 0213C] sed etiam ut alii tam futuri quam praesentis temporis homines eadem imperitia laborantes corrigantur et instruantur. Nimis enim providus est Dominus, et nulli vel bene vel male contingere permittit propter se solum; sed ut simul alii corrigantur aut consolentur per illum. Cujus nimirum providentiae causa sanctum Thomam apostolum inter alios apostolos credentes permisit ad tempus dubitare de resurrectione sua, ut cuncti in quocunque loco vel tempore positi per ejus dubitationem instruerentur ad fidem. De qua dubitatione sanctus Gregorius in homelia quadam disserens ait: Nunquid, fratres charissimi, casu gestum creditis ut electus discipulus de resurrectione dubitaret, dubitans palparet, palpans crederet? Non hoc casu, sed divina [Col. 0213D] dispositione gestum est. Egit namque miro modo divina clementia: ut discipulus dubitans, dum in Magistro suo vulnera palparet carnis, in nobis vulnera sanaret infidelitatis; plus enim nobis Thomae infidelitas ad fidem, quam credentium discipulorum fides profuit.

Jam diu per amoena et lata sacrae Scripturae prata utcunque digrediens, et flores qui videbantur optimi exinde decerpens, eis quibus ex scientia sufficienti facultas est plurima scripta quasi transiliendo percurrere, viam demonstravi in qua jugiter meditando, conversando spiritualiter currere possint. Et quam dulcis cursus ejus qui in lege Domini meditatur die ac nocte! Quia quaecunque faciet, [Col. 0214A] prosperabuntur (Psal. 1, 2, 3). Verumtamen quoniam et ipse aliquantulum expertus sum, et ab aliis saepius audivi, in quolibet studio nullum cito posse fieri perfectum, sed a parvis rebus omnia incipere, instar cujuslibet grani, quod, postquam ex semine in terram projecto ortum fuerit, primum quidem in herbam, deinde in spicam, postremum vero in plenum frumentum crescendo vertitur. Quo videlicet significatur omnes ad alta tendentes per tentationes multas probandos esse prius quam ad perfectionis fructum perveniant.



CAPUT XXI. Narrat auctor quae tentationes et facta in conversionis et cursus sui spiritualis initio sibi obvenerint.

[Col. 0214B] Libet hic scripta cujusdam fidelis mihique notissimi fratris inserere, qui, ad conversionem veniens, et Scripturam sacram legendo frequentans (habebat enim spem magnam in hac lectione), nimia diuturnaque hostis antiqui impugnatione fatigabatur in eadem sacra Scriptura. Quanto namque studiosius ille legebat, tanto magis tentationis molestia, ut sibi videbatur, crescebat. Cumque per Dei gratiam post multum temporis ab hac impugnatione eriperetur, cogitans qualiter, per ea quae passus erat, tam ipse quam alii aedificari possent, scripsit non solum illatas tentationis molestias, sed etiam sacrae Scripturae verba, nec non quaecunque ex divina inspiratione sibi provenerant, quibus interea respondendo utebatur pro clypeo, et qui sibi erant charissimi spiritualesque [Col. 0214C] amici, ostendit. Haec igitur, quia et mihi poscenti saepius legenda dedit, cogitare coepi ut his qui in Scriptura sacra se exercere student aliquomodo panderem; quatenus, per eamdem impugnationem quam ipse passus erat, illi cautiores fortioresque contra diabolum efficerentur. Sic quippe incipit scribere de tentationum suarum molestia.

Delusiones Satanae varias vigilans ac dormiens pertuli, quas licet universas nequeam dinumerando promere, aliquas tamen memoriae insitas, prout possum, volo referre. Et reor hoc primum de fraudibus his perhibendum, quod et ante monachilis vitae professionem, et postea diu perpessus sum; quia scilicet satis stolida improvidaque mihi inesset voluntas conversionis, quam, contra Scripturam [Col. 0214D] sacram, quae dicit: Omnia fac cum consilio (Eccli. XXXII, 24), sine consilio parentum et amicorum, quamque, in maximo juventutis fervore positus, subito vellem adire; nimisque foret inconsultum ut hujusmodi homo quisquam tam periculosum susciperet votum: ideoque multo melius esse ut, praestolans usque ad aetatis maturioris perfectionem, tunc tandem, cum se virtus ingesserit omnis sponte, pro desiderata tractem conversione. Haec quidem et his similia in primis mihi quasi compatiendo et consulendo intulit illusio diabolica; deinde vero, cum talia ad plenum voluntatis suae effectum, Dei gratia resistente, non potuisset tentator nequissimus in memet obtinere, ad majoris excitatus est pugnam nequitiae. [Col. 0215A] Nam arte solita ad desperationem me pertrahere studuit, inspirans videlicet incassum me talem velle reverti, qui tantis criminibus sim implicatus, ut non solum principibus, sed etiam multitudini caeterae ipsisque simul parentibus et cognatis exosus essem. »Putasne, inquit, ut tam sceleratus homo apud Deum judicem districtissimum veniam possit promereri, quandoquidem, sicut scriptum est: Vix justus salvabitur? (I Petr. IV, 18.) Ne cupias ergo quae non sunt cupienda; sed potius ad ea laboris tui studium converte quae amodo possis obtinere. Si enim ita, ut tu stolidissime aestimas, omnibus concessa foret hujusmodi facultas ut scilicet ad regna coelestia tam perversus quam justus homo pertingere posset, nequaquam apostolus ille excellentissimus Paulus [Col. 0215B] diceret: Non enim est omnium fides (II Thess. III, 2). Et iterum idem dicit: Non omnes obediunt Evangelio (Rom. X, 16). Ipseque Salvator et veracissimus auctor haec rudimenta suis mundoque simul dedit omni: Qui potest capere, capiat (Matth. XIX, 12). In qua procul dubio sententia praescius innotuit quod non omnis bona possit.« Cum igitur defusionibus torquerer talibus, quis, putas, mihi tunc erat animus? Nil aliud certe tunc praevalui nisi flere, et, juxta Psalmistam, fuerunt mihi lacrymae meae panes die ac nocte (Psal. XLI, 4). Fateor nimirum ex intimo corde, quia nullus nisi per gratiam Domini solam talia potest vincere. Postquam autem insidiator calidissimus me ad desperationis illatae consensum nequit pertrahere, conatus est etiam per alia suae [Col. 0215C] fraudis argumenta ad justitiae divinae blasphemiam me deflectere, non deterrendo vel improperando, sed quasi condolendo et compatiendo afflictioni meae, suggerens videlicet cordi meo hujusmodi cogitationes: »O quam miserande juvenis, cujus dolorem nullus hominum dignatur attendere! Quis autem hominum vel excogitare potest tanta te jam depressum afflictione? Unde nec illis debes imputare; quia quod nequeunt scire, in eo non possunt subvenire. Novit enim Dominus et praevalet omnia solus. Ideoque illi soli constat imputandum quidquid videtur ineptum et inordinatum. Cum ergo sciat et possit omnia, quare non adjuvat te in tribulatione tua, qui pro ejus amore reliquisti et prius saeculum, et modo [Col. 0215D] diutius inaestimabilem sustines cruciatum? Quae, rogo, ista erit ratio districtionis, quae ad se jugiter clamantes omnibus cruciat modis? Fac quod facturus eris; depone supervacuas preces et luctus; quia ille in hac severitate in qua hactenus erat, amodo etiam perseverat: nam nimis stultum est ea precibus attentare quae te scias non posse impetrare. Verumtamen noli timere, quia nunquam unius potentis injustitia omnes permittitur perdere. Quomodo enim posset fieri ut homo quisquam mereretur semper affligi? vel quis mortalis sine peccato valet esse ab initio usque ad finem vitae? Aut parvuli innocentia qualiter acquiri potest in senecta? sicut Christus docet: Nisi, inquiens, conversi fueritis, et efficiamini sicut parvuli, non intrabitis in regnum coelorum (Matth. [Col. 0216A] XVIII, 3). Nunquid et hoc te movet, quod Ezechiel propheta comminatur, dicens: Anima quae peccaverit, ipsa morietur? (Ezech. XVIII, 20.) Si enim omnis, qui peccat, morti subjacebit, profecto nullus homo salvus erit; quia nemo absque peccato inveniri potest. Nonne similiter et illam mirabilem sententiam, quam paulo post idem Propheta dicit, tua mens attendit? ait ergo: Si averterit se justus a justitia sua, et fecerit iniquitatem, omnes justitiae ejus erunt in oblivionem (Ibid., 24). Hinc est quod ille Judas traditor Domini, cum hoc unum traditionis crimen admisisset, post multimoda justitiae opera damnatus est. Attende adhuc et alia duo maxima hujus rationis exempla, in quibus probari et definiri potest omnis nostra sententia. Legitur enim in Exodi libro, quia [Col. 0216B] dixerit Dominus ad Moysen: Miserebor cui voluero, et clemensero in quem mihi placuerit (Exod. XXXIII, 19). Rursumque in Evangelio scriptum est quia volens quidam discipulus ejus fieri, ac dicens: Sequar te, quocunque ieris (Matth. VIII, 19), repulsus est ab eodem Domino dicente: Vulpes foveas habent, et volucres coeli nidos; filius autem hominis non habet, ubi caput suum reclinet (Ibid., 20). O indiscreta severitas! O miseranda aequitas, quae tantummodo voluntatis suae arbitrium sequitur, et ad se confugientes suscipere dedignatur! Intolerabilis certe talis est disciplina, nullique merito placitura.«

Hujusmodi quoque delusiones diu perturbaverunt meas cogitationes, in quibus satis probari valet quantis periculis mens mea subjaceret.

[Col. 0216C] Ad easdem delusiones videtur pertinere quod subsequenter volo referre. Saepe igitur contigit ut, quia matutinis horis ad signum primum, sicut regula sancta docet, volui exsurgere, phantasmatico aliquo longe ante tempus surgendi excitatus oratorium venirem festinus. Hoc etiam tandiu credidi opus esse divinum, quousque ex tempestivi soporis impedimento coactum me sentirem ad intempestivum. Patiebar et hoc per aliquot annos in nocturnis horis, ut, licet admodum sanus in lectulo dormiens jacerem, cum ad matutinas laudes surgere deberem, quasi compede quodam membrorum omnium constringerer debilitate, sicque ad ecclesiam nutanti et difficillimo gressu pervenirem. Proferenda est adhuc tentatio [Col. 0216D] et delusio una, quam tanto difficilius intimare queo, quanto nunquam aliquid hujusmodi legebam vel audiebam ab ullo. Postquam enim suprascriptis et aliis multis tentationibus, quarum quasdam minime in memoria habeo, quasdam vero, ne legentibus sint taedio, hic proferre nolo, sum impulsus, sed, per Dei gratiam, a fide et spe coelestis auxilii nequaquam evulsus; tunc impugnatione tali diutius torqueri me sentiebam, per quam et de Scripturae sacrae scientia et ipsius Dei essentia prorsus dubitare compellebar. In aliarum quidem tentationum discrimine aliquod refrigerii intervallum, aliquod spei praestabatur refugium; in istius vero passione per horas continuas omnis fere solatii privabar cognitione. In aliis, per sacrae documenta Scripturae aliquatenus [Col. 0217A] roboratus, contra illata mortis jacula fidei speique armis decertavi; in ista autem, omni dubitatione et mentis caecitate circumseptus, si vel ulla in Scripturis sacris veritas sit ac profectus, vel si Deus omnipotens constet, prorsus dubitavi. In aliis, inquam, tolerabilis aliquomodo et temperata fuit impugnationis causa; in ista autem talis erumpebat violentia, ut non solum spirituales, sed etiam corporales mei sensus vigore solito destituerentur. Videbatur enim mihi interdum ut, quasi obvelato visu et auditu, nil juxta vires solitas videre aut audire possem, interimque quasi cujusdam mecum colloquentis, et ore etiam apposito verba meis auribus susurrando immittentis audirem, dicentisque: »Cur labore cassato tam diu fatigaris? Ubi est illa spes [Col. 0217B] pretiosa quam usque modo retinebas in Scriptura? Nonne, omnium mortalium stultissime, casibus propriis poteris probare quia et Scripturarum testificatio et totius creaturae imaginatio absque ratione constat et sine rectore? Nunquid experimento non cognoscis quoniam aliud librorum relatio divinorum, et aliud vita moresque probantur esse hominum? Putasne tot millia hominum errare, qui, ut ipse quoque hactenus cernebas, nec observare, sed nec suscipere curant documenta librorum?«

Cumque super his moestus in corde meo memorarem saepius quasi interrogando et objiciendo: »Si ita est, inquiens, cur tanta convenientia est in omnibus fere Scripturis divinitus inspiratis ut ratione pari et de conditore Deo et de mandatorum ipsius observantia [Col. 0217C] enarrent?« Visum est hujusmodi verba iterum quasi respondendo mihi inspirari: »Ideo utique, o insensate, Scriptura, in qua confidis, de Dei persona, et de religione multiplici verba profert; quoniam homines illi qui Scripturae ejusdem auctores olim exstiterunt, eodem modo quo etiam in tempore praesenti homines vivunt, ipsi tunc vixerunt. Modus autem vivendi in tempore praesenti, sicut tu quoque scis, constat talis ut honeste quidem et religiose satis homines loquantur, aliter vero longe sint actus eorum, sicut scilicet expedit, et fragilitas humana permittit. Non haec ita esse quotidie potes probare? Unde patet et auctores scripturarum antiquarum religiosa quidem honestaque dicta composuisse, sed non secundum eorumdem dictorum qualitatem vixisse. [Col. 0217D] Igitur secundum talem modum omnes legis divinae libros intellige conscriptos, ut videlicet religiositatis et virtutis superficiem quamdam exterius habeant, interius vero rationem aliam et intellectum exquirant; sicut in plurimis maximeque in divinis codicibus facile reperiuntur sententiae, aliam in littera, aliam in intelligentia rationem retinentes. Haec autem omnia ita esse, uno Pauli apostoli testimonio approbo: Littera enim, inquit, occidit; spiritus autem, id est, sensus, vivificat (II Cor. III, 6.) Nonne satis aperte per haec Apostoli verba doceris quia, si librorum dicta sequeris, maxima pericula patieris? Idem quoque de Dei essentia intelligendum est. Alioquin si aliqua persona vel virtus Dei omnipotentis [Col. 0218A] esset, nequaquam tanta confusio atque diversitas in rebus cunctis appareret; sed neque tibi discrimina tanta contingerent, talisque dubitatio quam modo pateris minime immineret.«

Cum igitur hujusmodi delusionibus diuturnis plus quam credibile sit impugnarer, et propter inauditam ipsius impugnationis qualitatem ulli fratrum aperte indicare vererer (nullum enim talia posse credere vel audire arbitrabar), tunc, solo prostratus, et prae amaritudine suspiria longa trahens, et vires animi colligens, emisi talem labiis et pectore vocem: »O si quis es Omnipotens, et si sis undique Parens, sicut et in libris legi saepissime multis! jam, precor, ostende quis sis et quid quoque possis, eripiens citius me a periculis imminentibus; nam sufferre magis nequeo [Col. 0218B] discrimina tanta.« Nulla dehinc mora; et ablata est per Dei gratiam non solum omnis illa dubitationis supradictae nebula, sed etiam scientiae lux tanta in corde meo emicuit, ut et nunquam postmodum tales dubitationis mortiferae tenebras sustinerem, et ea quae minus antea cognovi intelligere coepissem. Cujus etiam intelligentiae gratia in tantum per idem tempus mihi augebatur, ut non eam facile possem occultare. Instinctu enim quodam ineffabili et fervore insolito succensus, aliquam laudis divinae operam pro gratia collata assumere incitabar. Cumque eamdem intelligentiae gratiam nec prorsus tacere nec convenienti ratione possem perhibere, tractare coepi, quia forsitan dictando et scribendo fervor insitus liceret proferri.



CAPUT XXII. Unde ac quomodo incitatus ad scribendum fuerit Ohtlo, quasque consolationes in animo perceperit et divinas inspirationes fervente tentatione.
[Col. 0218C]

Hoc itaque modo occasionem scribendi sumens, et ea quae superius, de illusione diabolica proferebam, et quae adhuc proferre volo, de inspirationis divinae colloquio scripsi, ita incipiens: Quoniam igitur delusiones diabolicas peccatorum meorum causa exortas atque contra me suscitatas aliquantulum protuli, consequens profecto et rationabile videtur ut etiam divinae inspirationis modos, quibus mens mea ad repugnandum instruebatur, scribendo aperiam, ne forte [Col. 0218D] aliquis, delusiones easdem hic tantummodo scriptas et non protinus coelestis adjutorii instrumenta ex lectione pari agnoscens, aut me victoriam adeptum, quae mea nunquam est, mihimet deputasse arbitretur; seu etiam, quia mihi defuisset protectio divina in meis, in suis pariter tentationibus idem sibi eventurum vereatur. Cui suspicioni nullum dans locum, fateor me contra diaboli insidias omni modo per gratiam divinam instructum, sed, desidia lasciviaque animi torpentem, nullo umquam certamine debito vel vigiliarum, vel jejunii, seu cujuscunque continentiae pro viribus datis pugnasse. Nam, ut praeteream collata scientiae liberalis dona, quae circumspectionis instrumenta constant maxima, memini me frequenter, et maxime cum primum de stratu meo in matutinis [Col. 0219A] exsurgerem horis, mox a quodam quasi mecum surgente mecumque simul gradiente per ineffabilem modum nunc increpari, interdum leniter admoneri, crebro etiam humillimo nisu obsecrari pro emendatione morum et vitiorum, eorum quidem in primis quae hesterno forsitan die ignoranter committens pro nihilo duxi; tum vero pro eorum quae in quocunque tempore admisi aut inepte ridendo, vel incaute loquendo, seu jactando, vel adulando, sive detrahendo, seu etiam inutilia cogitando; postremo pro emendatione cujuslibet vitii quod longe jam antea perpetratum vix memini.

Cumque hujusmodi inspiratione et instinctu circumventus ecclesiam intrassem, et ad orationis studium me suppliciter inclinassem vel prostravissem, [Col. 0219B] Deus scit quod non mentior, videbatur mihi quasi aliquis etiam me deposceret eodem studio orandi: »Sicut, inquiens, tibi gratum est ut a me rogata consequaris, ita quoque mihi pretiosum constat si tu precibus obedias meis. Nonne ergo tu, quem saepe rogavi ne hoc vel illud vitium geras, adhuc in illis perseveras? Nunquid non adhuc in te resident carnalium rerum desideria, servitutis divinae negligentia, jactantiae et arrogantiae nec non vestitus superflui studium, illius hominis odium quem scis a te non esse odiendum? dicente Scriptura: Omnis qui odit fratrem suum, homicida est (I Joan. III, 15). Si enim ille, te frustra persequens, iniquus est, quid ad te pertinet, ut eum similiter persequaris? Nonne scis scriptum: Mihi vindictam, et ego retribuam, dicit Dominus [Col. 0219C] (Rom. XII, 19)? Si vero talis est ut eum convertere possis, cur hoc negligis? Nonne ad hoc unicuique ingenium liberalisque scientia a Deo praestatur, ut alios aedificare moliatur? An arbitraris ut te tantummodo in alios peccantem velim tolerare, et non similiter alios in te delinquentes usque ad poenitentiam exspectare? Quin potius attende quia, sicut omnium Creator Paterque sum mortalium, ita erga omnes unum patientiae et paternitatis habeo affectum. Vos autem homines hoc decet omnimodo providere, ut tanta pietatis meae devotio vobis valeat prodesse. Ubi ergo nunc est patientia et constantia, nec non illa perfectio, quam saepe Deo promisisti, si ille te eripiens a periculis imminentibus constitueret in habitu monachico? En Deus effecit quod mens [Col. 0219D] tua saepe rogavit; tu quoque quare tuum tardas persolvere votum? Rogasti etiam tibi talem praestari locum in quo copiam haberes librorum. Ecce exauditus es. Ecce libros retines diversum dogma ferentes, in quibus aeternam poteris cognoscere vitam. Cur rebus variis mentem per inania spargis, et minus optatum festinas sumere donum? Ad haec etiam rogare studuisti ut, quia te ad toleranda adversa praeparatum et promptum existimasti, aliquam super te permitterem venire molestiam tentationis, per quam meruisses aliquatenus expurgari a peccatis. Ecce et hoc ita exaudivi, ut non secus nequissimi tentatoris vota, sed potius juxta vires tibi concessas ab eo fatigareris, et tamen, cum ab hujusmodi compugnantia [Col. 0220A] vel aliquid attentaris, mox, velut ignarus et inermis, victus abibis! Constat ineptus homo, qui se scit subdere neutro, nec paci videlicet nec bello: paci, quia, cum nulla aderit pugna, se tanquam validum et promptum sponte affert ad pugnandum; bello autem, quia, cum primum insonuerit clangor pugnae, mox depositis armis fugit ad solatia pacis. Quem ergo sanctorum Patrum in Veteri aut in Novo Testamento degentium tam gratum mihi tamque pretiosum esse unquam legisti, ut eum in tribulationis alicujus fornace noluissem probari? In quibuscunque igitur libris divinae legis placeat, hoc, quod jam dixi, exquire, et invenies procul dubio mihi non in sua voluntate homines delicatos, sed magis in tribulatione ac persecutione probatos, semper placuisse [Col. 0220B] Unde in Evangelio dicitur: Beati qui persecutionem patiuntur propter justitiam, quoniam ipsorum est regnum coelorum (Matth. V, 10). Et iterum evangelica verba testantur: Regnum coelorum vim patitur, et violenti rapiunt illud (Matth. XI, 12). Item scriptum est de eodem: Arcta et angusta via est quae ducit ad vitam (Matth. VII, 14). Hinc etiam Paulus apostolus dicit: Nemo coronabitur, nisi qui legitime certaverit (II Tim. II, 5).

»Cum ergo haec et his similia multa in Scripturis sacris scias scripta, quare tu, si aliquam vitae perennis coronam vis percipere, nil tribulationis aut molestiae pro criminibus saltem commissis cupis sustinere? Attende itaque diligenter ad ea quae jam dicere volo, quoniam legisti talia crebro. Plurimi namque [Col. 0220C] sanctorum non tantum pro peccatorum emendatione seu correctione, quantum propter probationem vel perpetuae felicitatis compensationem tormenta in hoc mundo pertulerunt, sicut sanctus Job, Daniel, Isaias, Jeremias in Veteri, in Novo autem Testamento omnes pene martyrum chori leguntur ideo magis passi ut, velut aurum in fornace probatum, puriores effecti aeterna perfruerentur requie, quam ut pro sceleribus puniti reatum persolverent illata tribulatione. Tu vero nihil horum tibi merito vindicare potes, ut scilicet magis ad probationem quam ad peccatorum absolutionem amodo affligaris. Sed ad hoc tribulationes omnimodas tibi opus est tolerare, ne pro reatibus tuis aeternas poenas cogaris subire.

[Col. 0220D] »Hoc quoque oportet ut jugiter recorderis, quia plurimi, pro peccatis multo levioribus quam tua sint, justo Dei judicio, aut tormentis gravibus vel inhonesta membrorum amissione vix praesentem vitam redimere meruerunt, seu etiam, quod miserabilius est, aut gladiis, aut bestiis, vel igne, sive aquis consumpti mortem repentinam subierunt. Quae omnia, licet multimodis criminibus saepe meruisses, non solum pietate divina protectus evasisti; verum etiam interim dona utriusque hominis ingentia, quae mortalibus plurimis sunt denegata, tu, velut ex meritis aliquibus aequisita, ab annis puerilibus usque in praesens semper tenuisti. Nonne ergo haec tanta recordatione sunt digna? Nunquid [Col. 0221A] ullam in Deum habes justae quaerimoniae causam? Scio utique te eo majorem pro tribulatione quacunque recenti querimoniam habere, quo minus in tempore praecedenti adversa solitus eras ulla sustinere. Ideoque contra Domini flagella, peccatis tuis abolendis nimis necessaria, tanto magis modo murmurare soles, quanto majori clementia patientiaque ille hactenus iniquitates tuas sustinuit omnes. Sed haec est injustissima hominum recompensatio, ut, cum a pueritia usque ad senectutem omnigenis peccatorum sordibus involuti mira Dei pietate sustineantur, et postea, ne aeternis deputentur suppliciis, pro eorumden peccatorum ablutione aliquatenus affligantur, nullas ei grates studeant impendere, vel pro exhibita compassione, vel pro emendatione. Noli [Col. 0221B] ergo mirari quia mihi placet omnes homines probari: nam nec sibi, nec aliis satis cogniti forent, nisi eos tentamenta aliqua certos ac probatos facerent. Quis enim miles, nullum praelii periculum expertus, praeliandi socius erit certus? Ideoque multi, in otio et in pace inutili nutriti, quamvis fortes se esse credant, cum venerint ad bellum, continuo fugae quaerunt praesidium. Sic etiam tu arbitratus es temet ante tentationis tempus validum ad omnia, et ecce quam infirmus sis ex tentatione apparet illata. Nunquid adhuc nescis quantum sit NOSCERE QUID SIS? Certe si necdum tentatio aliqua te fortiorem, tui tamen te fecit certiorem; quia prius te, quod non eras, credidisti validum; nunc, veritatem propriae fragilitatis expertus, agnoscis te infirmum. [Col. 0221C] Haec est namque illius agnitio infirmitatis, de qua Apostolus dicit: Virtus in infirmitate perficitur (II Cor. XII, 9). Igitur Deo gratias age; quia, quamvis invitum, te fecit jam tibi notum, et propriae fragilitatis conscium.

»Consideraque simul, quia tanto majori devotione ac fide regimini divino debes amodo obtemperare, quanto pluribus experimentis jam probasti omnia in Deo tuta esse; sufficere namque tibi pro fide atque spe retinenda deberet, quod saepe in Psalmista legis et audis: Quomodo miseretur pater filiorum, misertus est Dominus timentibus se, quoniam ipse cognovit figmentum nostrum (Psal. CII, 13); et iterum: Fidelis Dominus in omnibus verbis suis, et sanctus in omnibus operibus suis (Psal. CXLIV, 13); [Col. 0221D] itemque: Custodit Dominus omnes diligentes se (Psal. CXLIV, 20). Multaque his similia et in aliis codicibus inveniuntur scripta, ut in Isaia propheta, qui ex Domini persona dicit: Convertimini ad me, et salvi eritis omnes fines terrae (Isa. XLV, 22); et iterum idem propheta dicit: Derelinquat impius viam suam, et vir iniquus cogitationes suas, et revertatur ad Dominum, et miserebitur ejus, et ad Deum nostrum, quoniam multus est ad ignoscendum (Isa. LV, 7). In Ezechiele quoque propheta invenies similia verba; scribit enim: Vivo ego, dicit Dominus Deus, nolo mortem impii, sed ut convertatur, et vivat (Ezech. XXXIII, 11); et paulo post profert sententiam, quae, licet justis, ne de se aliquid praesumant, pavorem [Col. 0222A] ingerat, injustos tamen verbis omnem humanae clementiae usum excedentibus consolatur, dicens: Etiam si dixero justo: Vita vivat, et confisus in justitia sua fecerit iniquitatem, omnes justitiae ejus oblivioni tradentur. Si autem dixero impio: Morte morieris, et egerit poenitentiam a peccato suo, feceritque judicium et justitiam, vita vivet, et non morietur (Ibid., 13, 14). In aliis etiam prophetis invenitur scriptum quanta Dei gratia sit super omnes qui invocant illum. Joel namque propheta dicit: Convertimini ad Dominum Deum vestrum, quia benignus et misericors est, et praestabilis super malitia (Joel. II, 13). Et Amos propheta dicit: Quaerite Dominum, et vivite (Amos V, 5). Non minorem quoque fidei atque spei doctrinam in Jona propheta [Col. 0222B] invenies, in quo commemoratur benignitas Dei immensa circa Ninivitas delinquentes. Eadem itaque rudimenta ac solatia in omnibus sacrae Scripturae libris reperiuntur, sicut et Apostolus testatur, dicens: Omnis scriptura divinitus inspirata utilis est ad docendum. Item Paulus, inter innumera Epistolarum suarum documenta, specialiter quali clementia Deus in tribulatione vel tentatione positos tueatur profert, dicens: Fidelis Deus, qui non patietur vos tentari supra id quod potestis; sed faciet cum tentatione proventum, ut possitis sustinere, illud scilicet proventum vocans, quod, variis tentationibus fatigati, sed ad Deum clamantes liberati, discimus quanta nequitia sit diaboli nos impugnantis, quantaque Dei gratia nos exinde liberantis.

[Col. 0222C] »Sed si de his omnibus documentis, quae jam ex Scripturis sanctis prolata sunt, aliquid diffideres, vel quia ex legis umbra, seu quia ex puris hominibus sunt dicta, saltem ea quae dicta sunt a Domino Jesu Christo, qui Deus et homo est, firmiter credere debuisses. Dicit enim, Matthaeo evangelista narrante: Non veni vocare justos, sed peccatores (Matth. IX, 13). Item, eodem narrante: Venite, inquit, ad me, omnes qui laboratis et onerati estis, et ego faciam requiescere vos (Matth. XI, 28). Luca etiam perhibente, discipulos suos pro quadam ratione immiti increpat, dicens: Nescitis cujus spiritus estis; Filius hominis non venit animas perdere, sed salvare (Luc. IX, 56). Item per eumdem evangelistam ait: Gaudium erit in coelo super uno peccatore poenitentiam agente, quam supra [Col. 0222D] nonaginta novem justis, qui non indigent poenitentia (Luc. XV, 10). Joanne quoque perhibente, dixit discipulis suis: Amen amen dico vobis, quia qui verbum meum audit, et credit ei qui misit me, habet vitam aeternam, et in judicium non venit, sed transit a morte in vitam (Joan. V, 24). Quia ergo tibi datum est nosse legendo et meditando hujusmodi documenta, cur, quaeso, non sufficiunt tibi pro fidei et spei salutiferae constantia? Nunquid pro munere parvo, vel sine causa datam tibi litterarum scientiam existimas? O quanti pretii pensarentur ista apud multos, quae tu pro nihilo deputas! Proinde vero, quia non solum supra memorata scientiae liberalis gratia, sed etiam ea quae ex ingenio naturali [Col. 0223A] ipsoque usu communis vitae velut certissima de Deo prius sentiebas, nunc in oblivionem et in errorem ducto tibi minime suppetunt pro retinenda inter tentationis illatae molestias fidei speique constantia, libet illa memorare Dei beneficia quae expertus es in pueritia: ut, dum hoc, quod, modo licet plurimis documentis instructus (utpote in aetate maturiori constitutus) ignoras, te olim in aetate puerili satis nosse probavero, vel sic confusus ad cor redeas, et Dei misericordiae potentiaeque nunquam diffidas, quolibet modo afflictus videaris, qualicunque tentatione diabolica impugneris. Diabolus enim justo Dei judicio fatigare te ad tempus permittitur; sed sollicitudo tua nisibus omnimodis hoc debet perpendere, ne ille delusione sua te valeat subvertere.«



CAPUT XXIII. Plures coelestes doctrinae, quibus auctor imbutus ad vincendas tolerandasve tentationes excitatus fuit.
[Col. 0223B]

»Quis igitur ille erat quem tu quondam, cum nuper ad scholam pro litteris discendis traditus esses, et saepe, inter coaevulos ac scholasticos residens, ne verberibus diris castigareris timuisses, unice pro discendi facilitate invocasti, et exaudivit te? Quem, quaeso, tunc credideras tam pium ut te parvulum a virgularum plagis defenderet, tamque potentem ut capacitatem etiam sensus nec non ampliorem scientiae facultatem concedere tibi posset? Nonne Deum solum, creatorem et provisorem universorum? Nunquid non tuis tunc satisfecit precibus, [Col. 0223C] quamvis tu necdum ad proferendas orationes sinceras existeres gnarus? Certe, temetipso consentiente, nisi forte oblivionis aut moeroris causa impediaris, testor quia non solum praemonstratas a doctore, sed etiam nondum reseratas lectiones et cantica tam capaci celerique effectu didiceras, ut non parvum miraculum caeteris simul discentibus exhiberes.

»Quoniam igitur, adhuc parvulus et in scholis positus, tantam Dei gratiam potentiamque saepe expertus es, cur etiam modo, cum viriles annos retinere videaris, cum per dona scientiae plura nec non per experimenta multa pietatis divinae notitia potiaris, dissimilia de Deo credis? O qualis vir, qui, aliquantalum [Col. 0223D] proficiens in puerili, ad nihilum tendit fungens aetate virili! cum congruentior humani profectus ordo sit de puerili in virilem animum proficere, de parvis ad majora conscendere; sicut et Apostolus dicit: Cum essem parvulus, cogitabam ut parvulus, sapiebam ut parvulus; quando autem factus sum vir, evacuavi quae erant parvuli (I Cor. XIII, 11). Attende ergo quanta pietatis divinae experimenta teneas, et a fidei speique constantia deficere noli; sed recordare jugiter quia scriptum est: Justus ex fide vivit (Rom. I, 17); et: omnia possibilia sunt credenti (Marc. IX, 22); sed et illud, quod beatus Petrus apostolus admonet, dicens: Sobrii estote et vigilate, quia adversarius vester diabolus tanquam leo rugiens circuit, quaerens quem devoret, resistite fortes in fide (I Petr. [Col. 0224A] V, 8, 9). Quid adhuc dubitas de ineffabili Dei clementia, et de praecavenda diabolicae fraudis astutia? Hostis namque tanti insidias nullatenus potes evadere, nisi firmiter credas quia nihil impossibile est apud Deum, et quoniam salvat omnes sperantes in eum. Huic vero fidei licet tenacissima diaboli invidia te impediat inhaerere, suggerens videlicet cordi tuo obtinendae remissionis vel salutis difficultatem, nec non judicii divini austeritatem; tu tamen supra dicta Scripturae sacrae documenta ac pietatis divinae experimenta sub tenaci memoria repone, et procul dubio omni diabolica liberaberis delusione. Diabolus enim nullo modo magis confunditur et convincitur, quam cum ei a fidelibus Scriptura sacra objicitur. Quod etiam ex Jesu Christi testimonio manifestissime [Col. 0224B] probatur. Nam, quamvis sibimet maxima verborum scientia inesset, tentatori tamen cum nullis aliis, nisi quae ex sacra pagina protulit, respondere voluit dicens: Scriptum est: Non in solo pane vivit homo, sed in omni verbo, quod procedit de ore Dei (Matth. IV, 4); et iterum: Scriptum est: Non tentabis Dominum Deum tuum (Ibid., 7).

»Inter haec vero scire te convenit quoniam pro causis variis tentationes diaboli perferre proderit. Primo, ut illius inaestimabilis malitia et versutia detegatur; deinde, ut uniuscujusque hominis tentati fragilitas vel constantia agnoscatur; ac per hoc, fragilis quidem et lapsus, cum conversus fuerit, aliis in tentatione vel fragilitate quacunque adhuc positis condolere compatique sciat, sicut de beato [Col. 0224C] Petro legitur quia idcirco in peccatum fragilitate propria urgente cecidisset, ut aliis peccantibus misereri didicisset. Constans autem et perfectus ideo in tentatione probatur, ut caeteris adhuc stantibus in exemplum, et cadentibus in venerationem reparationemque assumatur, sicut et beati Job perfectio atque constantia cunctis est imitanda nec non veneranda. Ille enim ita pro Domino et propriae carnis ulcera gravissima, et filiorum invisam mortem, universaeque substantiae perditionem sustinuit, uxoris quoque convicia, nec non amicorum opprobria invectionesque plurimas contempsit, ut in nullo Deum offenderet, sicut de eo Scriptura commemorat, dicens: In omnibus his non peccavit Job labiis [Col. 0224D] suis, neque stultum aliquid contra Deum locutus est (Job I, 22). Nonne ergo utilis exstitit tanti beati Job tentatio, in qua et ipsius constantia et diversa Satanae reserata est malitia? Eadem utilitatis causa, eadem pietatis cura semper fuit et semper erit Deo super omnes quos tentari permittit, quamvis vos, homines, efficiente diaboli invidia, infidelitate et desperatione obcaecati inutilia et impia de Deo arbitremini. Relinque igitur varium opinionis errorem, et ad susceptam monasticae religionis fide moribusque congruis temet praepara professionem.

»Arbitraris namque interdum eamdem professionem te frustra assequi, pro eo scilicet quia hanc et sine consilio omnium affinium parentumque tuorum, et absque consideratione fragilis ac lubricae aetatis [Col. 0225A] immaturaeque ad tantum studium aggressus fueris; sed quam facile dubitationem talem evadere valeas oportet ut attendas. Et primo quidem de consilio, dehinc de caeteris aliqua promere cupio. Consilium namque in bono et in malo potest fieri; sed ubi fit in bono, hoc est propter utilitatem animae seu corporis, omni modo est amplectendum; ubi vero in malo, hoc est propter carnalia solummodo vota implenda vel commoda hujus vitae noxia acquirenda, non solum fugiendum, sed etiam detestandum est. Unde Psalmista utriusque qualitatem insinuans, postquam dixit: Dominus dissipat consilia gentium, reprobat autem cogitationes populorum, et reprobat consilia principum, statim subjunxit, dicens: Consilium autem Domini manet in aeternum (Psal. XXXII, 10, 11). Item de [Col. 0225B] bono in Parabolis Salomonis sapientia fatur: Ego habito in consilio (Prov. VIII, 12). Rursum in eodem Salomonis libro de consilii boni qualitate dicitur: Audi consilium, et suscipe disciplinam (Prov. XIX, 20). Cum enim praemittitur: audi consilium, ac mox subjungitur: et suscipe disciplinam, patet profecto quia hoc est verum rectumque consilium suscipere disciplinam. Sed ut vulgari etiam more de consilii qualitate disputemus, nunquid tu semper amicorum vel parentum consilia quaesivisti, quando aliqua flagitia perpetrare voluisti? Veritusne ergo es tunc ideo Deum offendere, quia talia sine consilio solebas facere? Ecce vides quam superfluum sit te ex hoc arbitrari Deum offendisse quod sine consilio amicorum utilitatem tractares animae, quandoquidem [Col. 0225C] pro explenda carnis nugacitate nullum consilium requirens minus offendere putasti.

»Quod autem propterea animo saepius nutanti incedis, quia, in fervore juvenili immaturaque adhuc aetate positus, tam difficilem monasticae vitae religionem quasi inconsiderata laboris tanti difficultate assumpsisti, scias procul dubio nihil aliud esse nisi causam delusionis diabolicae. Quia sicut expedit omnibus ad me conversis, et, ut tu quoque rogasti, diabolus juste permittitur te tentando fatigare, siquidem tam in juvenili quam in provectiori aetate debere et posse ad viam meliorem converti testantur et exempla multorum et librorum paginae sacrorum. Dicit enim Ecclesiastes: Memento Creatoris tui in diebus juventutis tuae (Eccle. XII, 1). Item [Col. 0225D] in libro Jesu filii Sirach legitur: Non tardes converti ad Dominum, et ne differas de die in diem (Eccli. V, 8); in eodem quoque libro scriptum invenitur: Quae in juventute tua non congregasti, quomodo invenies ea in senectute tua? (Eccli. XXV, 5.) Hinc et Propheta: Puer vel peccator centum annorum maledictus erit (Isa. LXV, 20). Ad haec etiam, rogo, cui validior praestantiorque aetas magis congruit servire, Deo an diabolo? Nunquid, priusquam vires defecerint corporis, nullus homo viam debet arripere perfectionis?

»Est et alia causa super molestia passionum tuarum tractanda, quam decet ut mente perpendas intima. Nam quanto majoribus beneficiis ditatus, et [Col. 0226A] longiori patientia hactenus a me es supportatus, tanto difficiliorem conversionis viam sustinere debes. Scio namque in juventute difficillimam esse cujuslibet conversionem. Sed et te convenit scire quam difficile, quam laboriosum mihi quodammodo erat per illorum scandala qui per te depravati sunt; quod tu, plurimis in utroque homine laureatus beneficiis, pene omne tempus praeteritum consumpsisti in flagitiis. Finitis igitur solutionibus quas, pro rebus quibusdam in quibus dubitando laborabas, protuli, nunquid adhuc, o amator dubitationis totius, aliquid certum et definitum probatione ulla accepisti? An ignoras quoniam documenta tanta, quacunque ratione vel meditatione concepta, nequaquam adeptus es frustra? Ideoque in eorumdem documentorum [Col. 0226B] cognitione stabilem mentis retine intentionem, et per haec praepara animum tuum ad tentationem. Nam quanto majori inspirationis divinae gratia jam praemonitus instructusque eris, tanto validiorem tentationis molestiam patieris. Iterum atque iterum eadem repetens admoneo, ne forte inter eos deputeris qui, ut scriptum est, ad tempus credunt, et in tempore tentationis recedunt (Luc. VIII, 13). Mirari itaque noli si quid passurus sis novi, verumtamen praescio quanta infirmitate et ambiguitate inter novas tentationis molestias dissolvaris, arbitratus scilicet me ipsum, Deum omnipotentem, omnino non esse, et haec omnia, quae de me percepisti, apud te quasi somnia videri. Recede ergo, recede, miser, ab hac dementia, quia, sicut saepissime [Col. 0226C] tibi patefactum est, delusione circumvallaris diabolica. Attende, o captive, ne tu sis ille, de quo dicit Psalmista: Dixit insipiens in corde suo: Non est Deus (Psal. XI, 1). Diabolus quippe, satis agnoscens universos confugientes ad me veniam promereri posse, omnigenis delusionibus retrahit eos ab ipsius aditu veniae, hoc est a fide, immittens videlicet fraude solita hujusmodi cogitationes: ut aut indignum mihi videatur sceleratos quosque justificare; seu austeritatem tantam mihi inesse quam nullus homo peccator, etiamsi pro poenitentia semper castigetur, valeat minorare; sive ut de justorum retributione perpetua et de impiorum perenni dubitent poena; vel etiam judicia blasphemare audeant mea; seu ut Scripturae sacrae dicta intentione subvertant [Col. 0226D] sinistra; ad extremum vero, ut, sicut tu quoque modo delusus privaris, de certissima substantiae meae priventur agnitione.«



CAPUT XXIV. Cur Deus omnem creaturam rationalem tentari permiserit, et quanta tum Veteris, tum Novi Testamenti patres pertulerint, antequam in arcem perfectionis evaderent.

»Sed, quia insipientiam animi tui huc usque prae mortalibus multis sustinui admonendo et instruendo, cur etiam talia permittam contingere, aliquatenus te volo instruere. Nunquid ignoras angelos et archangelos, omnesque coelicolas, qui longe sublimiores natura constant humana, in eo voluntatis suae arbitrio [Col. 0227A] relictos, ut sive mecum, sive cum principe diabolo vellent, permanerent? Sic quippe oportuit eos probari, ut et quid in me et quid in se essent posset denudari. Unde, cum probati quidam sine me nihil esse, alii vero in se aliquid esse et posse crederent, hi, qui in me suum tantummodo esse decernebant, electione et felicitate perpetua videbantur digni; illi autem, qui se viribus propriis commendabant, ut patefieret quid sine me possent, irremediabili judicio sunt puniti, sicut in Epistola beati Petri apostoli legitur: Deus, inquit, angelis peccantibus non pepercit (II Petr. II, 4). Et in Epistola Judae: Angelos qui non servaverunt suum principatum, sed reliquerunt suum domicilium, in judicium diei magni aeternis vinculis reservabit (Jud. VI).

[Col. 0227B] »Nota quoque et illud, quia, si iidem angeli in exordio creationis suae ita probati non essent, licet natura praeclarissima pollerent, per se tamen aliquid posse existimantes, tanto nequius quandoque superbiendo caderent, quanto jam diutius se viribus propriis stetisse crederent; et in hujusmodi dilatione non tantum angelicae, sed etiam humanae damna evenirent naturae. Quia, cum districtio divina angelis superbientibus in initio minime resisteret, humana profecto superbia, impunitatis tantae causa magis ac magis Deum contemnens, graviori demum judicio prosternenda caderet. Quamobrem quid vel angelica vel humana natura per se possit mox in utriusque initio apparere oportuit, ut eorum casus non tam sibi caeterisque videretur detrimentum quam [Col. 0227C] doctrinae exemplum; et eo fortius postmodum starent mihique tenacius inhaererent, quo majori experimento per semet nil posse didiscissent. Caeterum hi angeli, qui, arbitrii libertate data probati, a consortio subjectionis meae sponte discesserunt, ideo veniae remedium non meruerunt, quoniam extrinsecus nulla rerum necessitate, nulla intrinsecus naturae suae ad hoc coacti sunt imbecillitate, sed vitio tantummodo superbiae ex ipsa libertatis claritatisque suae excellentia inflati, potentiae meae praesumebant resistere. Homo autem primus, licet sapientia multiplici et conditione spirituali ita esset adornatus ut diceretur ad imaginem et similitudinem Dei factus, quia tamen compositus erat ex carne lutea, et diaboli praeventus seductione atque astutia, pro praecepti [Col. 0227D] mei transgressione veniam meruit; ea tamen ratione ut, ejectus de paradiso voluptatis, operaretur terram de qua sumptus est, et in sudore vesceretur pane. Quod scilicet et juxta litteram de corporali, ut ea quae in hoc exsilio corpori essent necessaria, cura excoleret varia; et de spirituali pane, id est Christo, potest intelligi, ut cui prius facillimo liberi arbitrii nisu inhaerere, et in quo omnia habere posset, ad eum postmodum lapsus cum sudore maximo poenitentiae rediret, atque ejusdem arbitrii ingeniique vires, quas ante transgressionem absque sensus torpore ad cuncta bonitatis jura retinuerat, postea, carnis fragilitate praepediente, cum labore gravi obtineret.

[Col. 0228A] »Cum igitur hac ratiocinatione agnoscas non solum eumdem primum hominem singulari conditionis humanae primatu sapientiaque laureatum, sed etiam omnes coelicolas, quorum excellentiae creatura nulla comparatur, absque probatione congrua non posse mihimet firmiter inhaerere, nec non sui meique differentiam pervidere: quem deinceps hominum caeterorum, a primi hominis prudentia insita aliquid distantium, arbitraris esse tam perfectum, ut, sine tentatione, meae magnificentiae suaeque fragilitatis certum capere possit experimentum?

»Quod si tentationis insolitae molestias super te irruisse causaris, attende quoque quia tu pene insolito more gratiam meam hucusque magis quam alii plures adeptus sis. Nonne tibi insolitum videtur, [Col. 0228B] a pueritia usque in praesens omnimodis te sceleribus implicatum, non solum poenas condignas evasisse, sed etiam, quasi vice versa, haec quae multis denegata sunt religiosis, et (quod non absque admiratione magna pensari valet) cum labore magno exquirentibus, ea nisu facillimo dona pietatis meae ingentia percepisse? Recordare, quaeso, quid tu absque labore solito hactenus beneficiorum, et quid caeteri plures mei electi experirentur angustiarum, priusquam pacem vel requiem ullam non dico futurae sed praesentis vitae obtinerent, quamvis nonnulli inter beneficia demum sibimet collata afflictiones varias perferrent.

»Et ut haec apertius tuo innotescant animo, quosdam qui hujusmodi vitam ducebant, tam in Veteri [Col. 0228C] quam in Novo Testamento, per nomina recitare cupio. Scisne quantos labores et tribulationes Jacob patriarcha pertulerit, priusquam ullam benedictionis perceptae a patre suo Isaac gratiam promereri potuerit? Nam, ut Genesis liber testatur, oderat semper Esau Jacob pro benedictione qua benedixerat ei pater: ideoque, matre suadente, idem Jacob propter fratris metum profectus est in exsilium, ubi avunculo suo quatuordecim annos serviens ignobilis personae sortitus est negotium. Postea vero, cum rediret ad patriam, in tantum adhuc fratris expavit iram, ut, pro reconciliatione nuntios praemittens, non solum jam fratrem, sed et dominum appellaret, dicens: Sic loquimini domino meo Esau. Haec dicit frater tuus: Mitto nunc legationem ad dominum [Col. 0228D] meum, ut inveniam gratiam in conspectu tuo (Gen. XXXII, 4). Cum autem advenientem fratrem procul vidisset, prae timore in terram cadens, septies adoravit donec appropinquaret. Videsne ergo quantas afflictiones ille tantus vir sustinuerit, antequam gaudia aliqua benedictionis promissae gustaverit? Ac si gustavit magnus timor haec superavit. Eadem quoque de filio suo Joseph proferri licet, quem cum per somnia patefacta fratres sui magnum quemdam sibique praeponendum arbitrarentur, mox, obliti totius fraternitatis, contra eum omnimodo succensi sunt invidia, adeo ut, vix ab illius interfectione sese cohibentes, venundarent eum Ismaelitis: a quibus translatus in Aegyptum, tantam ibidem contritionem [Col. 0229A] pressuramque sustinuit, ut, sicut de eo Psalmista commemorat, ferrum pertransiret animam ejus, donec veniret verbum ejus (Psal. CIV, 18), id est, antequam perciperet praedestinatam et revelatam potestatem, quam non solum super omni Aegypto, sed etiam super cunctis fratribus suis ad se pro inopia confugientibus possessurus erat.

»Similia etiam invenire vales de illo praecipuo viro Moyse, et famulo meo David, et de sancto Daniele, qui omnes, licet disparibus modis, ante et post susceptam dignitatem tribulationes periculaque maxima pertulerunt. Tales etiam viri multi inveniuntur in Veteri, sed multo plures in Testamento Novo qui tanto majora passi sunt discrimina, quanto non jam praesentia ulla, sed tantummodo futura et aeterna [Col. 0229B] desiderabant praemia. Illi namque qui ante legem vel sub lege religiose vixerunt, licet justi sanctique essent, magis tamen ab aliis quam a semetipsis illatas tribulationes sustinuerunt. Isti autem quibus exortus est verus justitiae sol, id est Christus, qui dixit: Si quis vult post me venire, abneget semetipsum, et tollat crucem suam, et sequatur me (Matth. XVI. 24); et iterum: Qui amat animam suam, perdet eam (Joan. XII, 25), hujusmodi rudimentis incitati semetipsos offerebant tortoribus; et, si tortor alius defuisset, sese cum vitiis et concupiscentiis semper crucifigebant. Ideoque non facile terrenam sortiti sunt dignitatem, sed jugiter intendebant ad spiritualem; videlicet [ut] ipsi semet contra diabolicas tentationes fortiter munirent, aliosque exemplis suis erudirent. [Col. 0229C] Verumtamen, priusquam passionum propriarum victoria et pace fruerentur vel aliquibus regendis praeponerentur, plurima pertulerunt pericula, multa transierunt tempora. Quidam etiam, in spirituali dignitate jam constituti, praeter afflictiones spontaneas, aegritudinis vel persecutionis variae flagella ob humilitatis custodiam a me transmissa usque ad finem vitae praesentis sunt passi. Quamvis ergo hujusmodi viros innumerabiles, ut supradictum est, in Testamento Novo possis invenire, aliquos tamen exempli gratia nominare volo, ut, cum hos in testimonium assumpsero, facilius agnoscas qualitatem caeterorum.

»In primis itaque apostolos Domini Jesu Christi attende quid laboraverint, quid pertulerint antequam [Col. 0229D] aliquem laboris sui fructum, antequam sublimitatis percipiendae gradum, non dico in futura, sed in praesenti tantum vita, ubi Ecclesiae universae praeferendi erant, possederint. Dicit enim, ut evangelica verba testantur, ipse primus apostolorum Simon Petrus ad Jesum: Ecce nos reliquimus omnia et secuti sumus te, quid ergo erit nobis? (Matth. XIX, 27.) Quid autem in his verbis, ubi beatus Petrus se suosque coapostolos omnia reliquisse dicit, intelligendum putas, nisi, quod maximae difficultatis est, parentes, propinquos, dulcia matrimonii jura, filios, praedia, domos, postremo voluntatem propriam omniaque carnis desideria? Quamobrem licet iidem apostoli relictis omnibus suis Dominum Jesum comitarentur [Col. 0230A] jugiter corpore ac mente fideli, manifestum est tamen eosdem pro rerum suarum dimissione, nec non pro humanae fragilitatis occasione diutius a diabolo tentari ac fatigari, maxime cum et ipse Dominus tentationes ejus voluerit pati. Unde ad eosdem apostolos dicit: Vos estis qui permansistis mecum in tentationibus meis (Luc. XXII, 28). Praeterea tribulatione premebantur maxima, cum ipsum Dominum, in quo omnem spem suam ponebant, comprehendi ab hominibus pravissimis, et flagellari morteque turpissima condemnari videbant. Huic autem tribulationi successit et altera, quia scilicet propter inusitatam sibique invisam tanti Magistri passionem, licet argumentis multis patefactam, vix ejus credebant resurrectionem. [Col. 0230B] Inter haec quoque nihilominus persecutione ac metu Judaeorum afficiebantur. Tantis igitur tribulationibus apostoli sunt afflicti nec non probati, priusquam in illo, quo ponendi erant, totius Ecclesiae fundamento collocarentur, priusquam ullum laboris sui fructum vel potestatem in animabus lucrandis meruissent adipisci. Sed his generaliter de apostolis omnibus prolatis, nunc libet de aliquo illorum caeterorumque Patrum specialiter exempli gratia mentionem facere, quid unusquisque eorum tribulationis et angustiae ante vel post perceptam spiritualis gratiae sublimitatem pertulerit, ut, cum tam praecipuos Patres innumeris tribulationibus afflictos agnoveris, insolitam magis gratiam quam molestiam ullius tentationis hactenus esse tibi collatam probare [Col. 0230C] possis.

»Attende ergo ad sanctum Paulum apostolum, et considera quot perpessus fuerit genera persecutionum. Nam, sicut in libro Actuum apostolorum et in ipsius Epistolis valet agnosci, postquam Christo Jesu vocante ad conversionem venit, nunquam fere sine adversantium persequentiumque periculis exstitit. Ejus quoque collegam in persecutionum duntaxat numerositate Athanasium, Alexandrinae Ecclesiae praesulem, accipe. Qui, sicut in Historia ecclesiastica legitur, mox post susceptam praesulatus dignitatem pro catholica fidei defensione laborans, immensis haereticorum persequentium insidiis pene usque ad vitae suae finem afficiebatur. Sic quippe de eo Historia ecclesiastica refert: Hujus, inquit, tanti in Ecclesia [Col. 0230D] pro fidei integritate agones fuerunt, ut etiam de hoc dictum esse videatur quod scriptum est: »Ego enim ostendam ei quanta eum oporteat pati pro nomine meo (Act. IX, 16).« In hujus namque persecutione universus conjuravit orbis, et commoti sunt principes terrae; gentes, regna, exercitus convenerunt adversus eum. Ille autem divinum illud conservabat eloquium, dicens: »Si consistant adversum me castra, non timebit cor meum; si insurgat praelium, in hoc ego sperabo (Psal. XXVI, 3).« Isti igitur duo viri in exemplum humanae persecutionis sufficiant tibi, ut non solum nihil insolitum, nihil inauditum te aliquando ab homine quoquam pertulisse arbitreris, sed nec particulam minimam earum persecutionum quas alii [Col. 0231A] pertulerunt te passum esse noveris. Tu enim pro eo quod aliquantulum adversitatis et persecutionis prius in saeculo constitutus pertulisti, et nunc in monasterio positus parvissimis tentationum stimulis, quibus etiam Christianus omnis probandus erit, fatigaris, majoribus quam alii persecutionum tentationumque periculis afflictum te frequenter arbitraris. Sed haec longe aliter quam tibi videantur invenies, si veritatem consideres. Nam quod in persecutionibus violentia humana illatis nil simile aliis pluribus pertuleris, jam satis demonstratum est exemplis.

»Deinde vero oportet considerare quantum aliis in afflictione carnis et in omni contemptu vitae hujus sponte laborantibus succumbas. Attende itaque [Col. 0231B] in duos venerandos Patres et spiritualis vitae doctores, sanctum videlicet Antonium ac beatum Benedictum, quorum tanto facilius potes recordari, quanto magis ex lectione assidua tibi sunt noti. Illorum ergo Vitam legens cito potes cognoscere quantam uterque pertulerit afflictionem pro Dei amore; quam devote in primis, cum adhuc juvenilis essent aetatis, mundana reliquerint omnia; quantas deinde diaboli sustinuerint insidias et tentamenta. Unus namque eorum, id est beatus Antonius, a quo etiam omnis fere exorta est eremitarum et coenobitarum institutio, tanta conversationis sanctitate poliere coepit ut ex hoc antiquus hostis, invidiae facibus omnimodis accensus, non solum spiritualibus et invisibilibus eum impugnaret insidiis, verum [Col. 0231C] etiam corporalibus atque apertis afficeret plagis. Sed et alter, nihilominus Dei gratia repletus, maxima sanctitatis suae monimenta tam scriptis quam moribus reliquit. Quid multa? Quidquid afflictionis, quidquid constat laboris in vigiliis et in jejuniis, vel in solitudinis horrore et in vestimenti abjectione, seu in desideriorum carnalium devincenda passione, vel in omnigenis insidiae diobolicae dolis superandis, eosdem invenies diu tolerasse, antequam ad arcem perfectionis, qua plurimis praeferendi erant, pervenirent. Haec igitur, quaeso, diligenter animadverte, et tantas Patrum praenominatorum afflictiones ad tuas, quas tu interdum insolitas arbitraris, confer tribulationes; et tunc procul dubio cognosces quia parvi fiunt quos modo vel unquam [Col. 0231D] pertulisti dolores, quamvis iidem Patres nullatenus, sicut tu, pro criminum capitalium poenitentia mererentur affligi.«



CAPUT XXV. Varia tentatorum, praesertim a spiritu luxuriae, exempla. Quanta humiliandi nos necessitas sit, etc.

»Praeterea tibi in aetate primaeva multo majora quam illis humani solatii adjumenta, multoque plura quam illis impensa sunt a me exterioris hominis solatia, quibus jure incitatus, fide atque devotione magna properare debuisses ad obtinendam hominis interioris puritatem, quae non nisi per magnam carnis acquiritur afflictionem. Si enim, illi, beneficiis parvis primitus adjuti, ita sunt inflammati [Col. 0232A] ut labores maximos pro consequenda vitae spiritualis puritate sustinerent, cur tibi, qui parvus adhuc dona adeptus es ingentia, videtur grave tribulationem saltem aliquam pro puritate eadem tolerare? Dic, rogo, quis tibi videris, ut nec pro subsidiis praesentibus, nec pro futura et perenni mercede molestiam ullam perferre velis? Quid ergo olim, cum in schola positus esses, pro capacitate magna discendi laborasti? Quod deinde, in saeculari vita positus, habuisti studium, ut ejus inanem noxiumque evaderes luxum? Quid etiam nunc, cum ad monasterium venires, jejunando, vigilando, orando, seu in qualicunque disciplina regulari insistendo, plus aliis laboras, ut et pro praeteritis criminibus consequaris veniam, et de futuris habeas cautelam? [Col. 0232B] Denique qui praeterita rite emendare et futura mala cupit devitare, necesse est ut in vigiliis, jejuniis et orationibus, nec non in aliis bonis operibus carnem studeat edomare. Sed tamen, quantum conversionis rovitas et laboris tui permittit exiguitas, curam assiduam tibi inesse pro his omnibus assequendis non denego. Unde et ego eadem pietatis meae beneficia, quae hactenus tibimet exhibui, amodo non auferam a te; tu tantum viriliter age, et confortetur cor tuum, et sustine Dominum (Psal. XVI, 14).

»Adhuc restat afflictio et tentatio una, id est passio concupiscentiae carnalis diuturna, in qua quia te specialiter vexatum esse credis, ideoque in hac assumenda sunt aliquorum Patrum exempla, ut in caeteris. Sed hoc in primis pensandum est, quia is [Col. 0232C] qui nunquam, et [ille] qui saepius carnis corruptionem expertus est, nulla possunt colluctatione coaequari. Quamvis enim utrique impugnatione gravi affligantur, is tamen qui hujusmodi vitio, fragilitate humana devictus, saepe succubuit, tanto longiora et graviora passionum carnalium certamina jure sustinebit, quanto frequentius eisdem passionibus consentiens semet subjecit. Hac igitur re considerata aliquos jam utriusque qualitatis homines ex Scriptura sacra probatos ad exemplum assume, ut, perspecta aliorum tentatione atque labore, facilius impugnationis et laboris tui quantitatem agnoscas. Et primum quidem illi qui pro castitatis intimae perseverantia, deinde vero hi qui pro corruptionis luxuriosaeque vitae poenitentia agenda certaverunt proponantur. [Col. 0232D] Sicut ergo Dialogorum liber narrat, sanctus Equitius, cum in juventutis suae tempore nimio carnalium desideriorum certamine fuisset fatigatus, ipsis suae tentationis angustiis ad orationis studium solertior est factus. Cumque hac in re ab omnipotente Deo remedium continuis precibus quaereret, nocte quadam assistente angelo eunuchizari se vidit. Ecce quantum sanctus iste laboravit, qui quanto magis impugnabatur, tanto studiosius oravit ne vinceretur.

»In collationibus quoque Patrum de quodam abbate eximio, nomine Sereno, legitur quia, cum pro interna corporis et animae castitate nocturnis diurnisque precibus, jejuniis etiam ac vigiliis infatigabiliter insisteret, adveniens ad eum in visione nocturna [Col. 0233A] angelus Domini ejusque velut aperiens uterum, quamdam ignitam carnis strumam de ejus visceribus avellens atque projiciens suisque omnia, ut fuerant, locis intestina restituens: Ecce, inquit, incentiva carnis tuae abscissa sunt, et obtinuisse te noveris hodierna die perpetuam corporis puritatem, quam fideliter poposcisti. Ecce vides quantos sit passus et iste labores. Quapropter ut nemo excusationem vel diffidentiam habeat ea quae fideliter poscit impetrare non posse, quod utrique constanter petierunt assequi meruerunt. Et ut hujusmodi exempla non solum in fortiori, sed etiam in sexu habeas inferiori, in Vita Patrum narratur quoniam abbatissa quaedam sancta, nomine Sara, tredecim annis fortiter a fornicationis daemone sit impugnata, et nunquam regaverit [Col. 0233B] ut discederet ab ea hujusmodi pugna, sed hoc solum dixerit: Da mihi fortitudinem, Deus. Ecce fides qualis et quantus amor pietatis! Ecce quid uterque sexus laboraverit pro virtute castitatis! De quorum omnium puritatis constantia sicut procul es effectus, ita etiam eorum laborem et impugnationem nunquam fueras expertus. Quamobrem, quia perfectorum, et in castitate perseverantium omni modo discrepas meritis atque labori, videamus si vel eorum, quorum impudicitiae et irreligiositatis minus discrepare videris, tribulationi quoque et impugnationi, quam pro poenitentia agenda pertulerunt, aliquatenus assimileris.

»Legitur quippe in supra dicta Vita Patrum quia fuerit quidam vir vitam turpissimam super omnes [Col. 0233C] vicinos suos ducens, ita ut opinatissimus in flagitiis haberetur. Hic aliquando Dei miseratione compunctus ad poenitentiam convertitur, et intra sepulcrum quoddam se concludens priorum scelerum pollutiones lacrymarum fontibus diluebat. Cumque in his posito ei hebdomada transisset, noctu veniunt ad eum daemones in sepulcro clamantes et dicentes: Quid est quod agis, o impurissime et flagitiosissime? Postquam omni spurcitia satiatus es, nunc a nobis castus et religiosus effugere cupis? Nolis, velis, amodo unus ex nobis eris. Haec et hujusmodi plura exprobrantibus eis, ille jacebat immobilis, ne auditum quidem suum convertens ad eos, nec ullo penitus sermone respondens. Cumque illi saepius eadem repeterent nec ille omnino moveretur, tunc in furorem [Col. 0233D] commoti daemones verberibus eum afflixerunt multisque cruciatum suppliciis semivivum reliquerunt. Ille tamen tot cruciatibus nec moveri potuit a loco, in quo orationis causa jacuerat. Sequenti vero nocte daemones iterum venientes gravioribus eum verberibus cruciabant; sed nec tunc quidem moveri valuit a loco, melius esse dicens mortem subire quam ultro daemonibus obedire. Nihilominus tertia nocte multitudo daemonum convenit, et absque ulla miseratione in eum irruentes omnibus poenis cruciatibusque afficiunt. Cumque jam corpus defecisset in suppliciis, extremus tamen spiritus obsistebat imperio daemonum. Quod ubi impii viderunt, exclamantes voce magna: Vicisti, inquiunt, vicisti.

[Col. 0234A] »Quid ergo tibi in hujusmodi impugnatione videtur? Nunquid, quia te supra multos occultis ac manifestis tribulationibus oppressum esse saepius aestimabas, tale aliquid unquam passus eras? Quinimo longe minoribus subjacebas tentationibus. Sed licet exemplo satis hoc sis victus ab uno, pro eo tamen quod in occultis et spiritualibus tentationibus maxime te vexatum arbitraris, aliud, in quo spiritualis tantum impugnatio declaratur, proferre libet exemplum. Legitur namque de sancta Maria Aegyptiaca quoniam inter caetera, quae Zosimae abbati de vitae conversionisque suae qualitate referebat, dixit: Crede mihi, abba, decem et septem annis feris et irrationabilibus luctabar desideriis. Et post pauca: Cogitationes autem, quae ad fornicationem iterum [Col. 0234B] compellebant me, quomodo tibi enarrare possum? Ignis intus infelix corpus meum nimius succendebat, et me per omnia exurebat et ad desiderium commistionis trahebat. Dum ergo talis ascenderet cogitatio, prosternebam me in terram, et lacrymis eam infundens, ipsam mihi veraciter astare sperabam, quae me fide jusserat, id est sanctissimam Dei Genitricem, et sic per decem et septem annorum curriculum periculis, ut dixi, luctabar. Ecce vides quantum non solum virilis, sed etiam femineus sexus laboraverit et pro integritatis constantia et pro corruptionis poenitentia. Nunquid ergo decem et septem annis jam laborasti, pugnans contra cogitationes desideriorum carnalium? Quid autem tot annos dico, qui nec uno passus es tanta anno integro? Nondum [Col. 0234C] ergo laboris viam coepisti et tamen velut ex labore nimio fatigatus jam defecisti.

»Sed etsi quas tentationis, et adversitatis molestias perferres, nunquid propterea patientiae et spei solatia deponere debes? Nonne et ex supra commemoratis sanctorum Patrum exemplis et ex Scripturae sacrae sententiis agnoscere potes utile esse ac necessarium perferre tentationes? Petrus namque apostolus dicit: Charissimi, nolite peregrinari in fervore, qui ad tentationem vobis fit quasi aliquid novi vobis contingat; sed communicantes Christi passionibus gaudete (I Petr. IV, 12, 13). Jacobus etiam apostolus docet dicens: Omne gaudium existimate, fratres mei, cum in tentationes varias incideritis, scientes quod probatio fidei vestrae patientiam operatur; patientia [Col. 0234D] autem opus perfectum habet, ut sitis perfecti et integri in nullo deficientes (Jac. I, 23). Item idem apostolus dicit: Beatus vir qui suffert tentationem, quoniam cum probatus fuerit, accipiet coronam vitae, quam repromisit Deus diligentibus se (Ibid., 12). Hinc et Paulus apostolus ait: Gloriamur in tribulationibus, scientes quod tribulatio patientiam operatur, patientia autem probationem, probatio spem, spes autem non confundit (Rom. V, 3-5). Hujusmodi ergo documenta et in Novo et in Veteri Testamento inveniuntur multa, quibus si jugiter intendis, non solum tentationes quaslibet advenientes facilius devincis, sed et majoris intelligentiae dona consequeris. Vix enim in multis, ut scriptum est, expertus cogitabit multa; et [Col. 0235A] qui multa didicit narrabit intellectum (Eccli. XXXIV, 9). Cujus videlicet rei indicium in temetipso probare vales, quia nisi varia tentationum molestia et cura exercitatus esses, nequaquam tanta Scripturarum documenta vel testimonia tractare studuisses. Plura quippe prius incognita jam indagationi tuae sunt reserata.

»Illud quoque summopere notandum tibi est quia, si absque tentatione et tribulatione aliqua diutius remaneres, gravius periculosiusque de beneficiorum meorum largitate superbiendo caderes quam cum sceleribus omnimodis quondam deditus esses. Quanto enim excellentioribus quisque ditatur donis tanto magis pulsatur vitio elationis. Unde et ille praestantissimus angelorum, non sustinens dignitatis suae [Col. 0235B] donum, eo gravius superbiendo cecidit quo sublimior caeteris exstitit. Saul quoque, ut liber Regum narrat, cum ante perceptam regni dignitatem humilis mihique esset acceptus, postea vero ex eadem dignitate superbiens a me est repulsus. Ipse etiam David, licet regum eximius et pietati meae placidus, prius tamen quam ad regni elevaretur fastigia, majori se constrixit religionis cura. Nam antea bona pro malis, postea vero mala reddidit pro bonis. Ideoque iniquitatis suae non immemor in centesimo primo psalmo gemebundus ad me ait: Quia elevans allisisti me. Ac si aperte diceret: Quanto sublimiori me dignitate elevasti tanto majoribus peccatis me implicari permisisti. Praeterea quantae ruinae is, qui prae caeteris elevatur pateat liber Paralipomenon indicat. De [Col. 0235C] Joas namque rege Juda refert quia post mortem Joiadae sacerdotis, qui eum ad regnum provexit, in tantam elationem venerit ut relicto cultu Dei a suis se permiserit adorari. Pro quo superbiae flagitio quid regi eidem evenerit scriptum subjungit, dicens: Cumque volutus esset annus, ascendit contra eum rex Syriae, venitque in Judam et Hierusalem, et interfecit cunctos principes populi, atque universam praedam miserunt regi Damascum (II Paralip. XXIV, 23). In Joas quoque ignominiosa exercuere judicia, et abeuntes dimiserunt eum in languoribus magnis. Ex quibus omnibus sentiri valet, quia nemo vel virtutum, vel dignitatis alicujus excellentia sublimatus mortiferae superbiae ruinam absque magna contritione evadet. Sed et beatus Paulus hoc attestatur qui patefactis quibusdam [Col. 0235D] virtutibus sibi concessis subjungit, dicens: Et ne magnitudo revelationum extollat me, datus est mihi stimulus carnis meae, angelus Satanae, ut me colaphizet (II Cor. XII, 7). Si enim tantus vir stimulis ideo premebatur carnalibus, ne pro concessis extolleretur virtutibus, putasne tibi opus est aliqua adversitate fatigari, ne de perceptis beneficiis praesumas gloriari?

»Quamobrem perpende, quaeso, tentationis tuae causam et ordinem, exordium et finem, ut agnoscere possis cur postremo amariori quam primitus et illa, quam tu insolitam vocasti, tentatione vexatus fueris? In primis namque ideo lenioribus solitisque permissus es fatigari tentationibus, ut quasi [Col. 0236A] per gradus quosdam ad altiora paulatim ascendens, disceres quandoque congredi gravioribus. Sed cum in tam leni et temperata impugnatione aliquantulum proficiens ea, quae in te gratia mea operabatur, magis ac magis viribus meritisque tuis attribueres, in talem te tandem permisi tentationem incurrere, cujus impugnationis magnitudine depressus agnosceres, cui instantem defectum et cui praeteritum omnemque laboris tui profectum debuisses deputare, ac per hoc tanto certior de gratiae meae beneficiis existeres, quanto minus de meritis tuis praesumeres.« Haec igitur ex supradicti fratris scriptis excerpta hic intuli, ut his, qui in conversionis initio sacram Scripturam legere cupiunt, ostenderem qualiter immensam diabolicae fraudis astutiam, qua [Col. 0236B] omnes eamdem Scripturam legentes impugnare solet, agnoscere et praecavere, qualiterque etiam divinae inspirationis gratiam agnoscere et invocare debeant.



CAPUT XXVI. Quid omnibus universim hominibus necessarium sit ad hoc, ut recte ad patriam currant.

Deinde vero opitulante Deo reserare libet quis sit cursus generalis omnium tam laicorum quam clericorum, virorum ac mulierum ad supernam patriam pervenire cupientium. Ubi in primis arbitror dicendum, quod et in primis est omnibus studendum, ut videlicet discant in Deum credere: fides enim est totius boni operis fundamentum, totius divinae religionis initium. Fidei quoque, si conjungantur spes [Col. 0236C] et charitas, est scala qua scanditur ad coelum. Quam ob rem omnibus ad coelestia gaudia pervenire cupientibus primus et communis cursus esse debet, ut in his tribus praenominatis virtutibus se exerceant, credendo scilicet, et sperando in Deo ac diligendo eum. Aliter enim ad notitiam summae sanctaeque Trinitatis, quae Deus est, pertingere nequimus, nisi prius quasi in schola quadam omni modo discere studeamus; qualiter harum trium virtutum trinitatem agnoscentes, eam, quantum fragilitas humana permittit, moribus condignis impleamus. Nam sicut in Trinitate summa individua est omnis personarum trium operatio; sic etiam in fide et spe et charitate individua operatio agitur. Nemo quippe firmiter credere potest in Deum, nisi ab illo speret [Col. 0236D] aliquod sibi praestare praemium; nec quisquam recte sperat in Domino, nisi illum credat ubique regnantem, ubique praesentem, cuncta continentem, cuncta regentem. Sed neque perfecte potest illum diligere, nisi fidei et spei integritatem supradictam in corde suo jugiter teneat. Quia ergo fides et spes recta nunquam potest esse sine altera, et sine utraque Deus nequit diligi, merito fides et spes, quasi Pater et Filius in personis praecedunt; charitas vero quasi Spiritus sanctus ex Patre et Filio procedens et fide et spe pura procedit.

Sed et hoc satis convenit: quia sicut omnia operatur unus atque idem Spiritus (I Cor. XII, 11), et nemo potest dicere Dominus Jesus, nisi in Spiritu [Col. 0237A] sancto (Ibid., 3); ita etiam in charitate omnia bona consistunt, attestante Domino, qui in Evangelio dicit: Hoc est praeceptum meum, ut diligatis invicem (Joan. XV, 12), per unum videlicet dilectionis praeceptum omnes virtutes intelligi volens. Apostolus quoque eadem testatur, dicens: Plenitudo legis est dilectio (Rom. XIII, 10). In his igitur tribus virtutibus, id est in fide et spe et charitate, quae cunctis hominibus communes esse debent, et sine quibus nemo placere Deo potest, quantum quisque proficit, tantum ei caeterarum virtutum notitia simul et facultas bene agendi a Deo exhibetur. Credere namque debet omnis homo omnia a Deo regi, et nihil frustra vel ex casu in mundo fieri, sed aut ipso concedente aut permittente cuncta ordine certo [Col. 0237B] moderari. Quae bona quidem sunt et prospera ideo concedi, ut ejus appareat gratia; quae autem mala et adversa sunt ideo permitti, ut et in illos, a quibus inferuntur, ejus appareat patientia; et ut ipsi, quibus eveniunt eadem mala et adversa, si boni sint, probentur vel coronentur; si vero mali, corrigantur vel damnentur. Talia igitur de Deo credere, est in hujus vitae stadio celeriter currere, atque ad aeternam patriam festinare.

Sed et hoc unicuique credendum quod in omnibus rebus tam malis quam bonis quae sibi eveniunt tentatur, quid de se, vel quid de Deo sentiat, et qualiter illum diligat. Unde Scriptura sacra dicit: Militia vel tentatio est vita hominis super terram (Job VII, 1). Hujusmodi autem tentatio tam variis modis agitur [Col. 0237C] ut ab homine nullo pleniter explicari valeat. Sed nos aliqua hic proferemus. Per omnia enim quae videmus aut audimus, facimus vel patimur, tentamur; tentamur etiam laudati vel vituperati; tentamur per infirmitatem et tribulationem, qualicunque causa nobis evenerint. Tentamur nihilominus per sanitatem, per omniaque divina beneficia nobis collata. Tentamur quoque per ea dona quae aliis per gratiam Dei concessa agnovimus. Moxque qualiter praefatae, aliaeque simul tentationes fiant, juxta intelligentiae nostrae vires aperiemus. Per ea namque quae videmus aut audimus, quia vel bona sunt vel mala, duobus modis tentamur. Cum enim bona viderimus aut audierimus, mox per ea tentamur, si quid tractemus, qualiter ex eis aedificemur, [Col. 0237D] qualiterque ea imitemur. Cum vero mala viderimus aut audierimus mox nihilominus per ea tentamur, si ab his nos mente et corpore avertamus, omni modo caventes ne similia faciamus. Tentamur in his quae facere et pati possumus, si prompti scimus, tam pro fratrum nostrorum quam pro nostra salute ea operari et pati, prout facultas et convenientia utriusque permittit. Non enim omnibus unum idemque opus convenit. Laudati et vituperati tentamur: laudati quidem, si nobismetipsis plus de nostra qualitate credere velimus, quam aliis nos minus agnoscentibus; vituperati autem, si peccatis nostris vel ullam injuriam ab aliis illatam tolerare velimus, cum plurimos sciamus tormenta maxima ipsamque [Col. 0238A] mortem pro amore Christi passos fuisse. Majorem namque et efficaciorem poenitentiam agere non valemus, quam si injuriam quamlibet vel persecutionem pro nomine Christi toleremus; quia ipse dixit: Beati qui persecutionem patiuntur propter justitiam (Matth. V, 10).

Per quoslibet peccantes tentamur. In primis quidem, si attendentes, quia nos autem jam similiter lapsi sumus, vel adhuc labi possumus, condoleamus illis. Deinde vero si ita discreti in eorum correctione esse velimus, ut neque ultra modum severi, neque nimis remissi in illos simus, sed vinum cum oleo, hoc est severitatem cum pietate miscentes, juxta sanctorum Patrum regulam juxtaque ipsorum poenitentiam, et ut negligentes quique corrigantur, [Col. 0238B] temperemus omnia. Per infirmitatem et tribulationem duobus modis tentamur. Unus quidem est, utrum eas pro peccatis nostris a Deo immissas credentes patienter sustineamus, sicut Job aliique plurimi sustinuerunt. Alter vero modus est, utrum videlicet sperantes in misericordia Dei eum invocemus ut nos eripiat ab eadem infirmitate et tribulatione. Per sanitatem, perque omnia divinae pietatis dona tentamur, utrum ea magis eidem divinae pietati quam nostris meritis deputemus. Per ea vero dona quae alios habere cognovimus tentamur utrum eamdem gratiam, quam nobis a Deo praestari optamus, fratribus quoque nostris praestitam non invideamus. Nam facile subrepit invidia, et quasi devastans fur serpit [Col. 0238C] in intima nostra, cum quoslibet nobis sapientiores esse agnoverimus. Per preces nostras minime exauditas tentamur, utrum providentiam Dei talem credamus quae, omnia praenoscens, hoc quoque sciat quando nobis prosit exaudiri. Si enim juxta voluntatem nostram jugiter exaudiremur, maxima salutis nostrae damna saepe pateremur. Per inhonesta quaelibet tentamur, si attendamus quia, sicut omnia corporis nostri inhonesta operimento vel secretiori loco conteguntur, ita etiam honestioribus verbis, si qua necessitas postulat de eis loqui, sunt contegenda. Per qualitatem hominum in errore infidelitatis adhuc perseverantium tentamur, si divinae pietati pro hoc gratias agere velimus, quod nos tam per fideles parentes quam per alios sacrae fidei [Col. 0238D] doctores ab eadem infidelitate retraxit. Per qualitatem parentum pravorum tentamur, si attendere velimus, quanta Dei gratia sit quod sacro baptismate abluti ab omnibus eorumdem parentum vitiis erimus absoluti, dummodo nosmetipsos in eadem vitia minime implicemus. Per irremediabilem lapsum quorumdam angelorum tentamur, utrum attendamus quanta Dei gratia sit homini quotidie peccanti veniam quaesitam pro reatu concedere quandoquidem iidem angeli, semel superbiendo lapsi, non solum nullam veniam meruerunt adipisci, sed nec voluntatem veniam impetrandi. Item per eosdem reprobos angelos tentamur, si videlicet attendamus, quia sicut ipsi per superbiam ita lapsi [Col. 0239A] sunt, ut coram Deo ultra stare non possent, sic etiam omnes homines contra Deum se erigentes quandiu in hac elatione persistunt, nil boni agere, sed nec ullam sui malitiam agnoscere possunt. Cujus rei testes sunt plurimi, qui, proh dolor! superbia indurati nullo modo ad meliora valent flecti.

Per injustitiam vel adulationem amicorum aliorumque hominum, cum quibus versamur, omnes tentamur, si Deum magis quam illos diligentes per eorum gratiam vel consilium a veritate et justitia non declinemus. Per eos etiam qui improbe a nobis exigunt aliquam rem, quam aut non habemus vel habentes sibi dare non debemus, tentamur, si improbitatem eorum modesta ratione compescentes, cum alia non sint eis danda, charitatis saltem [Col. 0239B] demus responsa, implentes illud quod scriptum est: Verbum bonum super datum optimum (Eccli. XVIII, 17). Per res quaslibet perditas tentamur, utrum, sperantes quia opitulante Deo aut easdem inveniamus vel alias cito acquiramus, ab omni maledictionis et furoris strepitu quiescamus. Per res etiam ab aliis perditas, sed a nobis inventas tentamur, si tantum dilectionis erga proximos habeamus ut ea quae sunt sua sibi reddamus. Per acceptam potestatem tentamur, utrum judicia iniqua, moresque perversos, pro quibus alios rectores frequenter reprehendimus, in nobis emendemus sicque appareat qualis intentio cordis nostri sit erga Deum et homines. Per hoc quoque quod scriptum est: Quod tibi non vis fieri, alii ne feceris (Tob. IV, 16), [Col. 0239C] omnes jugiter tentamur, si forte eamdem fidem et obedientiam, nec non humilitatem, quam nobis a subditis nostris exhiberi volumus, in primis Deo, deinde cunctis, qui nobis praesunt, exhibere studeamus. Per rectores religiosos tentamur, si Deo gratias agere velimus pro hoc quod tales nobis dedit rectores qui nos bene vivendi exemplis instruant et viam patriae coelestis ostendant. Per irreligiosos vero tentamur, si peccata nostra, quibus meruimus subdi talibus, attendentes et poenitentiam pro his agere et rogare Deum studeamus, ut non secundum peccata nostra faciat nos errore pastorum seduci, sed secundum misericordiam suam eripiat a potentia tali. Per famulamina servorum aliorumque nobis subditorum tentamur, utrum [Col. 0239D] per hoc Deo gratias agere velimus quod illo disponente hi nobis deserviunt qui conditione et natura nobis aequales existunt. Per cujuslibet hominis nobiscum conversantis negligentiam tentamur, si ea quae ille in qualicunque re negligenter agit quaeque nos ex peritia et licentia meliorare valeamus in melius quoque aptemus.

Per temporum pacem, aeris temperiem, nec non per rerum abundantiam tentamur, utrum pro his Deo gratias agere et in ejus servitio promptiores esse velimus. Aliter quoque in eisdem tentamur, utrum ad necessaria victus et vestitus subsidia magis quam ad superfluum usum luxuriae vel superbiae his utamur. Per debiles et pauperes tentamur, [Col. 0240A] si pro hoc Deo gratias agamus quod nos minime permisit gravari debilitate et paupertate tali. Item per eosdem tentamur, utrum miseriae eorum condolentes aliquam misericordiam illis exhibere curemus. Per medicinam carnalem tentamur, utrum per hanc credere velimus quia sicut corpus carnali, ita et anima spirituali medicina reparatur. Eodem modo per omnia visibilia negotia tentamur, utrum in eis hoc investigare velimus quae mysteria rerum invisibilium gerant et quid nobis de divino cultu innuant, sicut videlicet per scholam quo pueri gratia discendi congregati nutriuntur spiritualis vitae schola designatur, quae in hoc saeculo cunctis hominibus salvandis statuta est, ut illis, quasi parvuli pro vitae perennis notitia capienda ad tempus correcti vel flagellati, [Col. 0240B] postmodum de ejus participatione mereantur laetificari, sicut ipse Dominus dicit: Beati qui nunc fletis, quia ridebitis (Luc. VI, 21). Eodem modo per diversa studia et opera utilia tentamur, utrum hoc attendamus quod ideo dispositione divina sunt tradita, ut omnis homo juxta vires scientiamque sibi datam in eis occupatus nunquam sit otiosus.

Notandum autem quod nullum daretur praemium his qui utilibus et spiritualibus studiis occupantur, nisi simul essent inutilia atque carnalia, in quibus tentati copiam haberent eligendi necessaria aut superflua, bona aut mala. Ideoque quibus datum est liberum arbitrium currere quocunque velint, datus est etiam locus spatiosus in quo currere possint. Locus autem satis spatiosus est facultas bene et [Col. 0240C] male agendi. Quod enim meritum esset, si quis vel male vel bene agere non posset? Unde ut utriusque rei copiam haberet omnis homo, Deus permisit fieri plurimos diversae qualitatis homines, id est saecularis et spiritualis sapientiae amatores, divites et pauperes, superbos et humiles, sanos et infirmos, ut omnes inter se certantes quis celerius, hoc est melius, curreret probarentur, probati coronarentur. Nam cum in una parte positi sint sapientiae spiritualis amatores, pauperes, humiles, infirmi; in alia vero sibimet contrariis, nullus ad intelligibilem duntaxat aetatem perveniens relinquitur qui non per oppositum suum probatus aut coronetur, aut damnetur. Electus quippe coronatur, quia videns et audiens undique mala a malis gesta continuit [Col. 0240D] se ab eis; reprobus vero ideo damnatur, quia videns et audiens ubique bona a bonis gesta noluit imitari illa, sicut et Judaei a Domino nostro referuntur ideo esse damnandi quia scientes Ninivitas parva Jonae praedicatione conversos, ipsi nec per maxima signa voluerunt converti. Hujusmodi igitur diversitate tentat nos jugiter Dominus admonens, ut sollicite pensantes quanta subtilitate diversitas eadem facta sit ad comprobandam omnium qualitatem fugiamus a ventura ira, cum tempus habeamus fugiendi.

Si quis vero plus quaerat quomodo nos Dominus jugiter admoneat, sciat quia, quotiescunque cogitamus vel audimus quam terribilia sint judicia Dei, [Col. 0241A] toties admonemur fugere illa. Per visibiles quoque creaturas tentamur, sicut videlicet in sole, qui licet creatura sit, ejus tamen splendorem dilatari scimus per universum orbem. Unde cum tantum creaturae splendorem sciamus, tentamur utique a Deo, si ejus, qui Creator est universorum, invisibilem praesentiam et potentiam super omnia diffusam credamus. Sed et in aqua tentamur, utrum attendamus quia, si corporaliter sordidi in aqua possunt ablui, multo magis omnes sordibus spiritualibus, id est peccatis inquinati possunt in gratia Dei pleniter lavari, si ad eam accedentes spiritualiter se lavare studeant, id est poenitentiam gerant emendationemque promittant. Multo enim majorem facultatem habet gratia Dei ad lavandas animas quam aqua [Col. 0241B] quaelibet ad lavanda corpora. Quod cum omnes sciamus, quotidie tentamur qualiter idem attendentes cum fide et poenitentia condigna ad Deum accedamus. Similiter per apium studia tentamur, si attendere velimus quia, sicut eaedem apes ex variis floribus mellis liquorem colligere solent, ita et nos virtutes quaslibet colligere debemus, non solum ab hominibus, sed etiam ab animalibus imitando ea. Pro qua imitatione admonet nos Dominus dicens: Estote prudentes sicut serpentes, et simplices sicut columbae (Matth. X, 19). Haec Psalmista imitatus est, cum dixit: Ut jumentum factus sum apud te, Domine (Psal. LXXII, 23). Eamdem imitationem Salomon unumquemque admonet considerare dicens: Vade ad formicam, o piger, et considera vias [Col. 0241C] ejus, et disce sapientiam (Prov. VI, 6). Eodem quoque modo per omnes visibiles creaturas tentati admonemur, ut in eis quaeramus quid nos doceant. Cujus nimirum tentationis modus et notitia tantum unicuique a Deo reseratur quantum illum timere et amare nititur. Verumtamen ex supra dictis potest aliquantum discere qualiter investigare debeat caetera quaeque.

[Col. 0242A] Has igitur tentationes, quae non ideo immituntur a Domino ut ipse per eas nos interrogando discat quid in nobis lateat, sed ut nos agnoscamus cujus meriti et qualitatis simus, utque appareat quid de Deo vel quid de nobis sentiamus, jugiter attendere generalis est cursus omnium ad superna gaudia properantium. Absque hujusmodi namque tentationibus nemo potest fieri suae qualitatis certus, sed nec divinae pietatis et sapientiae ulla valet intelligere secreta, nisi per earumdem tentationum rudimenta. Sunt etenim quasi quidam campus spatiosus, in quo fidelis quilibet currens, discit qualiter currere valeat in timore et amore Dei. Et ut haec in una reprobemus, quis, rogo, se patientem esse scire valet, nisi per injuriam illatam probetur? Idem de caeteris [Col. 0242B] sentiendum est. Sicut enim corporis vis, ita et spiritus non aliter quam laborando probatur. Talis autem probatio, qua homo et suam qualitatem agnoscere et praemia aeterna mereri valet, sicut scriptum est: Beatus vir qui suffert tentationem, quoniam cum probatus fuerit, accipiet coronam vitae (Jac. I, 12), quid aliud est dicenda, nisi sapientia et pietas divina? Sapientia quidem, quia tam miranda providet; pietas autem, ideo quia providentia tali dignatur quemquam instruere et ad se trahere? Unde Psalmista merito dicit: Universae viae Domini misericordia et veritas (Psal. XXIV, 10). Veritas autem et sapientia divina idem sunt. Magnus quoque et communis est cursus attendere jugiter et recordari quanta utriusque hominis beneficia unquam a Deo [Col. 0242C] acceperimus in quolibet vitae nostrae tempore vel in quocunque loco, in patria vel in exsilio, in terra vel in aquis, et pro his ipsi gratias agere; quaecunque autem contra ejus praecepta fecerimus, haec jugiter poeniteri, pro his veniam semper precari. Ad talem cursum cuncti properate, fideles, pro quo non vobis munuscula vilia dantur, sed merces talis quae creditur esse perennis.




[Col. 0241]
NARRATIO OTHLONI DE MIRACULO, QUOD NUPER ACCIDIT CUIDAM LAICO.

[Col. 0241D] Quia mundus multiplici vanitate et iniquitate corruptus in tempore imminenti indicia plura, quae praedicta sunt in novissimis diebus futura fore, jam demonstrat, opus est cunctis fidelibus ut et se circumspectione maxima ab insidiis diaboli custodiant et quoscunque possint idem facere admoneant. Per hoc enim quod nunc quam maxime quoslibet tam peritos quam imperitos decipit et ad vanitatem majorem quam priorum temporum homines pertrahit, solutus esse a vinculis, quibus hucusque constrictus erat, videtur, sicut in libro Apocalypsis Joannis apostoli praedictum legitur. Quamobrem ut aliquos a [Col. 0242D] vanitate solita retraham, cupio referre quod nuper in occiduis partibus contigit quodque mihi quidam clericus religiosus, apud se hospitanti referens, se etiam adesse ubi contigerat dixit.

Retulit namque quod quidam illustris vir diffamatus esset pro cujusdam equi rapina. Tunc comes regionis illius hujusmodi infamiam audiens potenter exegit ab eodem viro ut equum ablatum redderet, aut justo pretio persolveret. Qua exactione compulsus promisit comiti ut quocunque judicio ille vellet se ab hac suspicione purgaret. Moxque comes decrevit ut, pluribus testibus congregatis, se expurgaret [Col. 0243A] per solitum aquae judicium. Cumque una cum multis aliis ad statutum aquae judicium venisset, peracta examinatione omni quae ibi solet agi, cecidit in reatum per idem judicium. Quo facto vir moestissimus efficitur, omni querimonia repletur non tantum pro equi recompensatione, sed etiam pro intolerabili comitis timore, quem sibi cognovit minime parcere, si a praedicto non absolveretur crimine. Convocans ergo omnes clericos ibidem manentes in unum, quaerit ab eis consilium quomodo reatum evadere posset, in quem nulla sua conscientia incidisset.

Ad haec cum unusquisque, prout sibi videbatur, responderet, quidam ex eis coepit illum monere ut aliquid attentius peccata sua recolens et confessione [Col. 0243B] proderet et emendationem Deo promitteret. Cui ille respondit dicens: Haec omnia ita jam feci ut nullum in memoria mea remaneat peccatum, quod vobis non confessus fuerim et pro quo emendationem Deo non promiserim. Tunc ille clericus: Quomodo, inquit, hoc potest verum esse, cum peccatum magnum in te videam, quod nec confitendo nobis prodidisti, nec peccatum esse credis? Laicus namque cum sis et, juxta morem laicorum, barba minime rasa incedere deberes, tu econtra divinae legis contemptor quasi clericus barbam tuam rasisti. Peccatum quippe tale, licet tu pro nihilo habeas, ego credo tantum esse ut nullatenus a crimine, in quod incidisti, absolvaris, nisi poenitentiam agas, promittasque [Col. 0244A] Deo te amodo talia devitaturum. Audiens haec vir mox votum vovit Deo, dicens: Ecce Deo promitto quia si me liberaverit a reatus judicio, in quod modo incidi, rasorium nunquam veniet in barbam meam.

Quibus dictis omnes redeunt ad aquam, cupientes agnoscere si quid prodesset reatus confessio et quaelibet noxia vitandi promissio. Cumque iteraretur judicium, ita securus factus est ut tam de ejus innocentia quam de justitia revelata, quod scilicet nemo laicorum radere barbam debeat, omnes illic manentes Deo laudem dicerent. Sicque liberatus est homo et de infesti sibimet comitis potestate, et de eorum violentia qui illum cogebant equum ablatum persolvere.

[Col. 0244B] Post aliquantum vero temporis idem vir oblitus divinae pietatis, quae eum absolverat, parvipendensque rem quam Deo promiserat, super barba non radenda, jussit sibi cum novacula barbam radere, dicens: ego quidem Deo promisi quia rasorium in barbam meam immitterem nunquam, pro novacula vero non promisi, ideoque volo hac uti sicut homines caeteri. Sed ultio divina talem cito secuta est praesumptionem. Nam post breve tempus ab inimicis suis captus effossis oculis visu est privatus. Haec igitur ego audiens a clerico quodam aliis referre studui, ut aliquos hoc exemplo territos ad emendationem morum traherem.




[Col. 0243]
EJUSDEM OTHLONI LIBER DE ADMONITIONE CLERICORUM ET LAICORUM Nunc primum ex autographo, in imperiali monasterio Sanct-Emmerammensi asservato, vulgatus, a R. D. P. Casparo Altlechner, Benedictino Millicensi.
(Apud R. P. Bernardum Pezium, Thesaurus Anecd. novissimus, tom. III, parte II, pag. 402.)



INCIPIT PRAEFATIO OTHLONI.

[Col. 0243C] Sanctae Ecclesiae munusculum aliquod offerre cupiens, sed in manu mea nihil reperiens praeter parvam dictandi atque scribendi notitiam, hanc ipsam in ejus servitium volo coaptare quantum Dominus dignatur adjuvare. Scribere enim gestio pro admonitione cunctorum fidelium, admonitione duntaxat indigentium, dividens eos in duas personas clericorum et laicorum, assumensque ad hoc utrique personae congrua monita, per quae a carnalibus ad spiritualia, a visibilibus ad invisibilia possint animum suspendere et superna conspicere, sicut et Apostolus dicit: Invisibilia Dei per ea quae facta sunt intellecta [Col. 0244C] conspiciuntur (Rom. I, 20). Cujus studii oblatio precor ne cui indigna videatur; quia ut legitur ad templum Domini quondam inter insignia et pretiosissima dona offerebantur etiam viles pili caprarum et duo minuta viduae pauperculae oblata Deo ipsius Domini nostri Jesu Christi testimonio approbantur. Precor et illud ut si quisquam in his quae dicam, vel melius sentiat vel aptius eadem proferat non idcirco rusticitatis meae verbula cito reprehendat; quia ut quidam sapiens dicit: Non omnia possumus omnes. Nam si ille eamdem sententiam juxta ingenii sui vires melius quam ego proferre posset, forsitan et alter aliquis [Col. 0245A] illo sapientior excellentius proferre nosset. Unusquisque ergo in suo sensu abundet, tanto majores Deo gratias agens, quanto excellentioris scientiae talentum ab eo accepit, sumulque attendat quod Deo magis [Col. 0246A] placent rustica humilium dicta quam eximia verbositas arrogantium, et in saecularis litteraturae pompa gloriantium.



LIBELLUS MANUALIS De admonitione clericorum et laicorum.
[Col. 0245]


CAPUT PRIMUM. Maxima necessitas et causa homines officii commonendi neglectus religionis, persecutio Ecclesiae, devastatio monasteriorum, etc.
[Col. 0245A]

[Col. 0245B] Substantia igitur quae per se sine ullius adminiculo subsistere valet, Deus solummodo est. Illa autem substantia, cujus totum esse in alterius consistit potestate, creatura profecto esse probatur. Sed sicut divina substantia in tribus constat personis Patris, et Filii, et Spiritus sancti, ita et creatura in tribus distat differentiis. Aut enim est rationalis, ut angelici spiritus et homo; aut animalis, ut omnia quae flatu vitali sine ratione potiuntur; aut neutrum est, habens tantummodo esse, ut arbores et lapides: unde omnino patet quia omnis creatura Deo, a quo omne quod est habet, se quoque subdere debet; cujus nimirum subjectionis omnis ratio et observantia ad solam rationalem creaturam pertinet, id est ad angelos [Col. 0245C] et homines. Sicut enim hi soli caeteris creaturis excellentiores sunt conditi; ita etiam ab his solis exigitur subjectio et cultura Dei, et aut pro subjectionis studio remunerantur, aut pro repugnantia atque superbia puniuntur. Sed quia hujusmodi judicium in angelicis spiritibus jam factum est (nam quidam eorum pro obedientiae suae meritis ita beatitudini sempiternae sunt deputati, ut nihil aliud quam bonum velle possint; quidam vero pro superbia in aeternas poenas projecti ad nulla nisi ad mala rationem datam flectere queunt) soli homines adhuc restant qui concessam rationis et arbitrii facultatem ad utrumque divertere valeant. Unde et ipsi solummodo instruendi et admonendi sunt ut sibi jugiter proponentes utrosque bonos scilicet et malos spiritus, [Col. 0245D] eligant potius bonorum merita sequi praeceptis divinis obediendo, quam malorum poenis associari ei resistendo, sine quo nemo potest salvari.

Hoc igitur sit primum quod omnes homines hortamur intentione maxima considerare. Sanae namque menti integraeque rationi ipsum solum sufficere posset, etiamsi nulla alia tremendi judicii exempla nosset. Sed quia adversarius noster diabolus leo rugiens circuit quaerens quem devoret (I Petr. V, 8), pluresque inter tot millia hominum, proh dolor! fragiles, quam fortes contra eumdem adversarium modo inveniuntur, opus est cunctis fidelibus ut et ipsi circumeuntes quaerentesque qualiter tanto resistant adversario, invicem se variis modis instruant et admoneant ne Ecclesia sancta sub temporis [Col. 0246A] praeteriti Patribus bene fundata et suffulta penitus destruatur sub temporibus nostris, in quibus mille annis pene expletis juxta prophetiam in Apocalypsi praedictam Satanas solutus esse videtur: [Col. 0246B] non enim solummodo occultis ut antea insidiis quosque decipit, sed etiam aperte prorumpit peritissimos subvertens et ad pessima quaeque instigans. Quid rogo pejus esse poterit quam monasteria ad laudem Dei sanctorumque suorum venerandam memoriam ab antiquis principibus constructa, nunc ob inexplebilem quorumdam avaritiam destruere? Quis namque fidelium religiosorum attendens quanta modo, cum omnia divina praecepta et miracula sanctorumque Patrum documenta sint plurimis notissima, coenobiorum destructio fiat non solum a laicis depraedantibus et rapientibus praedia eorum, sed etiam a clericis ipsisque abbatibus ultro offerentibus, quasi quaedam venalia sibimet commissa bona, unde alendi [Col. 0246C] forent non solum monachi, sed etiam familia commissa, nec non pauperes et peregrini advenientes, non possit conjicere destructionem sanctae Ecclesiae? Non statim doleat quod hostis antiquus tantam malitiam et persecutionem potuerit exercere in Christianos, per alios Christianos, et per eos maxime qui constituti sunt pastores Ecclesiae? Nam si talis destructio locorum sanctorum a barbaris ageretur, Christianorum bello essent reprimendi, si aliter nequirent corrigi; sed, proh dolor! tanta pax et concordia in hujusmodi habetur nequitia, ut, paucissimi exceptis, non inveniantur qui de tantae persecutionis curent miseria, quasi Christianae religionis ignari, et tanquam hoc, quod monasteria cuncta pro Christi sanctorumque honore constructa [Col. 0246D] fuerint, obliti. Quod dico miserabile quidem est dictu, sed multo miserabilius actu, cum hi qui ad hoc specialiter vacare desiderant, ut in coenobiis sub religione disciplinaque spirituali viventes Deo servirent, et pro eorum salute, qui a saecularibus pompis se adhuc continere nequeunt, jugiter intercederent, substantia, qua ad quotidianum victum et vestitum indigerent, privantur. Quanto enim quis possessiones proprias pro Dei amore contempserit, tanto magis ex communi statu coenobii quo confugerit, necessaria quaeque sibimet dari indiget; quia quandiu in praesenti vita subsistit, nullus homo victu et vestitu carere poterit. Unde qui coenobitis aufert praedia, quibus sunt procurandi, et divini servitii et totius monasticae religionis destructor esse convincitur. [Col. 0247A] Ad haec etiam reus efficitur, quia abstulit unde pauperes, peregrini et hospites sancta loca visitantes, recreandi forent juxta sancti Benedicti statutum, imo juxta ipsius Domini nostri praeceptum dicentis: Date eleemosynam, et omnia munda sunt vobis. (Luc XI, 41). Ipse quoque his qui nunc eum in pauperibus et hospitibus suscipiunt, in extremo judicio dicturus est: Hospes fui et suscepistis me (Matth. XXV, 35). Haec igitur de illo solo peccato, quod in destructione coenobiorum agitur, breviter commemoravi.

Si quis vero diligenter considerare voluerit caetera Christianae religionis statuta, inveniet ex eis plurima pari Christianorum persecutione destructa. Quis enim locus est modo sine rapina aut bello? Ubi sunt [Col. 0247B] jura Christianae legis et protectio metuendi regis? Ubi sunt, quaeso, pastores et defensores Ecclesiarum qui resistant devastatoribus pauperum et viduarum? Quinimo qui dicuntur pastores et defensores, quique animam suam dare deberent pro commissis ovibus, facti sunt persecutores, nulli parcentes, dummodo ipsi in deliciis vivant divitiisque affluant. Nonne haec atque his similia persecutionis sunt studia? Quam videlicet miserandam persecutionem ego infimus jugiter audiens et dolens, cum non possem aliquos sermone communi corrigere, tractavi vel scriptis eos admonere talibus, quorum sententiam tam laici quam clerici possint agnoscere. Nonne solem aliaque elementa aliquo sensu capere possunt, et quid officii gerant omnes simul agnoscunt? Ipse [Col. 0247C] profecto corporali visu privatus nequit se excusare a solis agnitione. Si enim non illius splendorem, certe vel illius calorem sentire valet. Praeterea cum aliquos exterius audit de splendoris solaris inmensitate loquentes, potest utique advertere interiori visu simul et auditu. Ipse enim ab homine nullo poterit evelli, dummodo hujusmodi aciem et auditum malitia nulla impediat. Unde et Dominus noster auditores suos admonet, dicens: Qui habet aures audiendi audiat (Marc. IV, 9). Et Joannes in Apocalypsi: Qui habet, inquit, aures, audiat quid spiritus dicat Ecclesiis (Apoc. III, 22). Sed hujusmodi verba ideo more prologi praemittimus: ut quia de carnalibus spiritualia, de visibilibus invisibilia colligere scribendo [Col. 0247D] volumus, lectorum simul et auditorum aures spirituales ad attendenda eadem aliquantulum excitemus.



CAPUT II. Quomodo in solis imagine sacratissimae Trinitatis mysterium reluceat.

Primo igitur dicendum, quod et in primis et prae omnibus nosse debemus, in quo scilicet elemento ipsius sanctae Trinitatis et unitatis mysterium contemplari possimus. Denique ut mihi videtur, in nulla scriptura apertius quam in sole edoceri possumus, qualiter sanctae Trinitatis fidem attendere debeamus. In sole namque tria inseparabilia inesse scimus, hoc est, ipsum corpus in modum rotae constans, et splendorem atque calorem ipsius. In [Col. 0248A] rota quippe illius quam in firmamento coeli semper positam novimus, personam Patris; in splendore vero personam Filii, quia et Apostolus de Christo Dei Filio dicit: Qui cum sit splendor gloriae, etc. (Hebr. I, 3); in calore autem personam Spiritus sancti significari credo: moxque etiam illud subjungo unde talia credo. Sicut enim rotam solis nunquam vidimus vel audivimus de coelo in terram dimissam, sed splendorem, qui in ipso est, et ab ipso semper ortus emittitur super omnem terram; calorem etiam qui tam ab ipsa solis rota quam a splendore ejus procedit, licet in omni loco et tempore non aequaliter sentiamus, ab utroque tamen aequaliter procedentem in quibusdam provinciis majus, in quibusdam vero minus fervere propter aliquam occultam divini [Col. 0248B] judicii dispositionem scimus: ita et de personis singulis sanctae Trinitatis credo. De Deo Patre quidem, quia nunquam missus venerit in terram, sed splendorem ejus, id est, Filium ad quoslibet illuminandos mittat. De Deo autem Dei Filio quod sicut splendor solis in quaecunque corporalia mittatur visibilis fiat, ita et ipse incarnatus visibilis apparuerit, et super omnem terram doctrinae ejus claritas illuxerit, ut de eo legitur: Exortum est in tenebris lumen rectis (Psal. III, 4). De Spiritu sancto etiam, quod sicut terra a splendore solis illustrata tantum, non autem calore ejus penetrata nullum fructum dare solet, ita et unusquisque, licet divini Verbi notitia illuminatus sit, cunctaque Dei miracula vel legendo vel audiendo agnoverit, tamen nisi calolorem, [Col. 0248C] id est, amorem bene agendi, ab ipsius dono percipiat, frustra totius scientiae lumine perfruatur. Quod profecto ita esse non solum fide percipi, sed etiam experimento ipso potest probari. Nam nonnullos sapientes et in lege divina omnimodo instructos frequenter videmus, in quorum actione, si quam divinae scientiae notitiam habeant, vel si quid de aeternis gaudiis et suppliciis credant, parumper agnoscere valemus. Quid igitur de talibus existimandum est, nisi quia splendore, id est, Verbo Domini nostri satis quidem illuminati sint, sed Spiritus sancti calorem minime senserunt? Si enim cum splendore calor pariter spiritualis advenisset, nequaquam ita tepidos et negligentes illos reliquisset.

Ut autem caloris tanti mysterium non solum ex [Col. 0248D] conjectura propria, verum etiam sacrae Scripturae testimonio approbem, nonne Spiritus sanctus in igne super apostolos venisse, eosque tanto fervore accendisse legitur ut nullam saeculi potentiam, nulla humanae saevitiae tormenta formidarent? De eodem calore et igne credo Dominum dixisse: Ignem veni mittere in terram, et quid volo nisi ut ardeat? (Luc. XII, 49.) Sed et hoc, quod Dominus dicit: Ecce sto ad ostium, et pulso, etc., (Apoc. III, 20) in quolibet homine solis splendore circumdato mystice intueri valemus. Sicut enim splendor solis omnem ad lucis suae radios venientem non repellit sed illustrat; ita et Salvator noster omnes ad se venientes clementer suscipit. Unde et eos ad se venire hortatur, dicens: [Col. 0249A] Venite ad me, omnes qui laboratis et onerati estis, et ego reficiam vos (Matth. XI, 28). Item sicut splendor solis exteriores cujuslibet domus parietes undique lustrans nequit in eos qui interius sunt clausi lucem suam immittere, ostio autem aperto mox in eos effundit, ita etiam Dominus noster per divinitatis suae potentiam jugiter respiciens super filios hominum ut videat si est intelligens, aut requirens Deum (Psal. LII, 3), quaerit quasi pulsans, quis ei januam cordis aperiat: janua autem cordis est mens. Ubi ergo Dominus januam clausam, id est, mentem infidelem et indevotam ad totius religionis studium invenit, dolens inde recedit. Dolens videlicet per humanitatem susceptam sicut et in Evangelio legitur, quia cum appropinquaret Hierusalem flevit super [Col. 0249B] illam. Nam divinitati nullus dolor accidit. Ubi autem januam apertam, mentem scilicet, fidelem et devotam ad implenda divinae institutionis praecepta invenit, mox intrat, et cum hospitii ipsius habitatore coenat, infundens ei per inspirationem Spiritus sancti compunctionem atque poenitentiam peccatorum suorum, seu ei reserans sacrae Scripturae arcana, vel etiam, quia ejus cibus est, ut faciat voluntatem Patris sui, coenat cum eo faciens illum contemnere cuncta caduca et sola perennis vitae desiderare gaudia. Hujusmodi ergo convivium agit Dominus nobiscum, quando eum permittimus intrare ad cor nostrum.

Potest etiam per idem solis mysterium illud aliquatenus inspici, quod Dominus dicit: Si quis diligit [Col. 0249C] me, sermonem meum servabit, et Pater meus diliget eum, et ad eum veniemus, et mansionem apud eum faciemus (Joan. XIV, 22). Ubicunque enim solis splendor apparet, sol pariter cum eo lucens manet, quia individua est utriusque operatio. Ad haec etiam si calor ex utroque procedens sine cujus adventu frustra quilibet illuminatur, simul adesse sentitur, tunc ibi tria pariter in una operatione habentur: quod nimirum in praedictis Domini verbis non dissimiliter posse intelligi credo. Si enim duae personae intelliguntur in Patre et Filio qui adveniunt tertia persona, ut mihi videtur in illius, qui diligit cooperatore, et ad hoc ut diligeret quasi praevio incentore potest intelligi. Denique in multis sacrae Scripturae locis hoc invenitur quod bona aliqua non solum non [Col. 0249D] facere, sed nec verbum bonum proferre possimus absque Spiritus sancti dono, ut est illud: Nemo potest dicere Dominus Jesus, nisi in Spiritu sancto (I Cor. XII, 3). Et: Omnia operatur unus atque idem spiritus, dividens singulis prout vult. (Ibid., 11).



CAPUT III. Idem argumentum uberius pertractatur, pluresque e creatis figurae Trinitatis afferuntur.

Ut autem tanti mysterii profunditas facilius intelligatur, libet adhuc in sole illius similitudinem quaerere. Scimus namque omnes, quoniam in aestate quando calor solis maximus terram occupare solet, saepissime non solum in die, qua sol pariterque ejus splendor videtur, sed etiam in nocte, cum neuter [Col. 0250A] apparet, tantum calorem ab utroque procedentem sentimus ut vix eum sustineamus. Quapropter quia tantus calor, longe prius quam ipse sol splendorque ejus appareat, sentitur, praecedere eum dici potest, licet ab illo nunquam recedat. Eadem de aromatum quorumlibet oderifera suavitate sentiri valent. Ubicunque enim incenditur thus, vel myrrha, vel alia hujusmodi species eorum quae procul absunt, nares priusquam visum dulci odore contingit, nec tamen ab incensus sui substantia recedit. Si ergo tanta vis est utriusque caloris videlicet et odoris, ut praecedentes adventum eorum a quibus procedunt, demulcentesque sensum eorum quibus ingeruntur, substantiam propriam non relinquunt, cur non multo magis credenda est virtus Spiritus sancti quoslibet [Col. 0250B] illustrare et praecedendo eorum corda adventui divino praeparare, nunquam tamen ab essentia propria recedens? Qui enim totus est ubique, locus esse nequit, ubi desit, nisi quo tenebris malitiae et insapientiae fugatur, sicut scriptum est: Sanctus enim spiritus disciplinae fugiet fictum, et auferet se a cogitationibus, quae sunt sine intellectu, etc. (Sap. I, 5.) Ubi autem idem Spiritus requiescat, Dominus per prophetam indicat, dicens: Super quem requiescit Spiritus meus nisi super humilem et quietum, et trementem sermones meos? (Isa. LXVI, 2.)

Libet adhuc per propositum solis mysterium ascendere, et illa evangelica verba considerare: In principio erat Verbum, et Verbum erat apud Deum et Deus erat Verbum (Joan. I, 1). Omnes namque [Col. 0250C] serenam aciem habentes intueri aliquomodo, quantum reverberatus visu permittit, possunt, quia ipse solis splendor qui totam terram ambit nunquam solem relinquit, sed in illo semper est lumen de lumine micans. Si tanta facultas in creatura oculis corporalibus videri potest, multo magis in creatore et omnipotente Deo inesse credenda est. Sicut enim solis splendor semper in eodem sole est, et quorsum micando tendat, semper apud eum perseverat; ita semper in principio, id est, in Patre erat Verbum, et Verbum erat apud Deum, semper scilicet Dei Filius in Patre manens, semper Deus de Deo, semper lumen de lumine splendens. Sed nec ipsa rotunda species solis a mysterio vacare videtur: omne enim rotundum nec finem habet nec initium. Idem de Deo [Col. 0250D] omnipotente credere edocemur. Quia dum illo nihil superius, nihil inferius, nihil latius invenitur, nullo termino concluditur. Prolato itaque illo, quod in sole tantummodo reperitur, sanctae Trinitatis mysterio, libet adhuc duo proferre, ut hi qui subtilia quaeque de sanctae Trinitatis fide dicta vel scripta nequeunt intelligere, doceantur in quibusdam elementis eamdem fidem investigare.

In aqua igitur quam tribus personis appellare solemus, dicentes. Ille fons, ille rivus, illud stagnum Trinitas, sed unius elementi substantia inesse comprobantur. Licet enim in personis fons et rivus atque stagnum differant; in una tamen substantia conveniunt: ubi quoddam quod et de sole dixi potest [Col. 0251A] inveniri. Nullus denique rivus absque fontis sui substantia defluit, quousque fons ebulliendo subsistit. Caeterum si fons exsiccatur, et fontis persona privatur. Sed et stagnum satis convenit personae Spiritus sancti: quoniam sicut fons et rivus confluentes in stagnum unius elementi substantiam habent, ita et Pater et Filius in unitate Spiritus sancti convenientes unum sunt, et unam substantiam efficiunt.

In accensa quoque candela inveniri potest, ut reor, idem sanctae Trinitatis mysterium. Nam cum ardens elementis constet tribus, id est stuppa, cera, igne, personarum trium figuram tenet, sed unam substantiam; et sicut nulla candelae utilitas in stuppae et cerae confectione absque incensione erit, ita [Col. 0251B] etiam illi qui in Patrem et Filium credens Spiritus sancti ignem ab cis separat, nil proderit hujusmodi fides.

His igitur exemplis de sancta Trinitate prolatis, quae, ut arbitror, omnibus plana sunt, jam cupio alia exempla ad moralem sensum pertinentia sparsim colligere. Primo quidem de parabolis quibusdam, quae in Evangelio ipsius Domini nostri ore leguntur prolatae; per has scilicet clericos specialiter admonens ut tantae doctrinae verba legentes, vel audientes mentem aliquatenus ab illecebris et pompis saecularibus retrahant. Deinde vero ex variis rebus quae in hoc saeculo per visum vel auditum tam a laicis, quam clericis sentiri possunt, ut apium defloratio in variis locis; ut immensus solis splendor; ut ornatus et [Col. 0251C] pulchritudo facturae ipsaque utilitas, quae in natura humana consistit; ut facultas et difficultas operandi in quibusdam temporibus; ut necessitas quotidiani esus; ut abundantia et penuria substantiae victualis. Ex his ergo omnibus laicos specialiter admonendos esse decerno; quia si semel eis quid significent reseratur, postea coram Deo nullam habent excusationem pro ignorantia litterarum; dum quotidie ab his quae possident et cum quibus versantur ad Creatoris notitiam instruantur.



CAPUT IV. Proponuntur clericis diversae evangelicae parabolae, quarum meditatione diversis eorum vitiis medicina paretur.

Sed his interim omissis ad clericos quos per Scripturam [Col. 0251D] sanctissimam evangelicae lectionis instruere statui, prius admonendos aggredior. Apostolus namque dicit: Quaecunque scripta sunt, ad nostram doctrinam scripta sunt (Rom. XV, 4). Quae nimirum verba ad eos specialiter pertinent, qui litterarum notitiam habentes in eis jugiter agnoscere possunt qualiter se et commissos regere debeant. Unde etiam clericis opus est, ut summopere attendentes quod scriptum est: Cui plus committitur, plus ab eo exigitur, studeant perceptae scientiae talentum non in terra fodere, hoc est, in terrenis curis expendere, sed in ejus servitium, a quo sibimet constat tributum. Recolant nihilominus et illud; quia quanto majori scientia sunt ditati, tanto nequioribus [Col. 0252A] spiritibus judicio divino permittuntur impugnari. Esca namque diaboli, ut legitur, electa est (Habac. I). Quo significatur quia peritos et sanctos quosque maxime impugnans eos ventre malitiae suae nititur devorare. Hujusmodi autem impugnatio jugiter praeoccupanda est lectione librorum illorum in quibus detegantur fraudes inimici maximeque Evangelii, ubi a Domino unumquodque vitium vel virtus praenuntiatur per parabolas. Quapropter ex evangelica lectione commonitorium breve hic facere volo, ut in promptu habeatur quae cujuslibet vitio opponenda sit lectio.

Cum igitur in animo doctoris assidua divinae institutionis negligentia sentiatur, legat parabolam illam: Exiit qui seminat seminare semen suum (Matth. [Col. 0252B] XIII, 3). Quia in eadem ipso Domino disserente, et per hoc etiam omnes doctores caeterarum parabolarum solutionem instruente memorantur omnia, quorum effectu divini verbi negligentia oritur. Quod enim plurimi homines ad tempus credunt, et in tempore tentationis recedunt, quodque a sollicitudinibus, et divitiis et voluptatibus vitae hujus suffocantur (Luc. XIII, 14), seu quolibet modo impediuntur, ne divini verbi referant fructum, hoc maxime ex illa negligentia venit qua timorem amoremque Dei spernentes credunt se temporalia et aeterna bona uno dilectionis genere posse adipisci seu quia, cum pro certo sciant discernenda esse in dilectione, proponunt sibi longum vitae praesentis spatium divinamque pietatem, quae cunctis ad se, licet sero conversis, [Col. 0252C] veniam promittit et hac promissione abutentes, credendo scilicet quia quandocunque voluerint cito converti possint, quasi conversionis tempus in potestate habeant, interim toto nisu terrenis solummodo curis et voluptatibus occupantur; cumque de die in diem, de mense in mensem, de anno in annum conversionis tempus differunt, aut vix demum convertuntur, aut quasi catenati a consuetudine pessima sine conversione moriuntur. Nam ex peccati poena, quam in longa conversionis dilatione meruerunt, videbitur eis quandoque impossibile quod quondam visum fuerat facile. Ad expellendam ergo tam periculosam tamque tremendam negligentiam satis juvat, si parabola jam commemorata ejusque expositio saepius intenteque legatur, si tamen [Col. 0252D] adsit simul cura oratioque jugis, ut expellatur; ipsam enim divinorum verborum lectionem et intentionem nimium formidans diabolus fugit a legentibus et meditantibus divina.

Item si quis ex superflua tenacitate nimioque pretiosarum vestium vel ciborum appetitu laborare se senserit, attendat jugiter parabolam de divite, qui pro eo quod indutus est purpura et bysso, et epulabatur quotidie splendide quodque de substantia sua nec mendicanti Lazaro dare voluit in inferno sepultus est (Luc. XVI, 19-22); et procul dubio ab hoc vitio aliquantum abstinens efficitur.

Ut autem quibuslibet lapsis compatiens et super eorum emendatione doctor discretus esse possit [Col. 0253A] attendat parabolam de illo prolatam, qui ab Hierusalem in Jericho descendens incidit in latrones et ab eis vulneratus relinquitur semivivus; cumque a praetereuntibus quibusdam minime visitaretur, Samaritanus quidam iter faciens suscepit eum sanandum infundensque oleum et vinum reddidit sanum (Luc. X, 30-35). Infusio enim olei et vini necessariam pietatis et severitatis significat commistionem. Hinc ergo doctores universi possunt satis instrui, quia nec pietas sine severitate, nec severitas sine pietate in peccatoribus curandis tenenda est.

Quod vero necessarium sit cunctis fidelibus substantiam terrenam possidentibus aeterna gaudia mercari et exquirere cum temporalibus bonis, satis indicatur per parabolam illam: Homo quidam [Col. 0253B] erat dives qui habebat villicum (Luc. XVI, 1), quia in fine lectionis ejus cur illam protulerit Dominus manifestat, dicens: Facite vobis amicos de mammona iniquitatis, etc. (Ibid., 9). In qua etiam parabola Dominus argumentum a contrario sumens de villico fraudem faciente, innuit nobis quia tam a contrariis quam a consequentibus rebus possint exempla aedificationis proponi; fraus enim omnis contraria est Christianae fidei et ideo hanc facere licet nulli. Sed tamen aliquo modo possumus exinde aedificari, attendentes scilicet quia si aliquis saecularium per fraudem suae utilitati prospicit in futurum, multo magis nos debemus per eleemosynam juste acquisitam providere, quae nobis in futura vita expediunt. Cui nimirum exemplo simile [Col. 0253C] est: si aliquis religiosus videns meretricem omnimodo ornatam amatoribus suis mox optet, dicens: Utinam ego ita studerem placere Christo sicut ista meretrix studet placere mundo; vel si quis spiritualis doctor discipulos suos admoneat, dicens: Sicut multi studiosi sunt ad obtinendam prudentiam carnis, ita et vos studete ut spiritualem prudentiam obtineatis, cum perversa sit et meretrix et prudentia saecularis. Ex quibus colligitur quia pessima quaeque ad aedificationem assumi possunt.



CAPUT V. Aliae parabolae, et documenta proferuntur ex Novi Veterisque Tetamenti libris, quibus clerici ad persananda vitia tum in se, tum in aliis utantur.
[Col. 0253D]

Rursum ne propter aliqua bona opera humanae laudis appetitu impulsus superetur, attendat illam parabolam: Simile est regnum coelorum thesauro abscondito in agro, etc. (Matth. XIII, 44). Nisi enim actio bona interdum abscondatur a malignis spiritibus, velut a latronibus pecunia ostensa, aufertur.

Item ne durus et immitis sit erga eos qui in eum aliquo modo peccant attendat illam parabolam: Simile est regnum coelorum homini regi, qui voluit rationem ponere cum servis tuis (Matth. XVIII, 23). In qua satis aperte monstratur qualiter debeamus esse clementes erga debitores nostros, si volumus nobis a Deo relaxari debita nostra.

[Col. 0254A] Superbia quoque, quae omnes virtutes destruere nititur, ne in quolibet dominetur, attendendae sunt illae duae similitudines, quarum quidem una est: Duo homines ascenderunt in templum ut orarent (Luc. XVIII, 10). Altera vero: Cum invitatus fueris ad nuptias, recumbe in novissimo loco (Luc. XIV, 10). Ex utraque ergo possunt omnes edoceri quanta confusio vel ruina superbiam soleat sequi. Utraque etiam una eademque sententia terminatur, quia scilicet omnis qui se exaltat humiliabitur, et qui se humiliat exaltabitur.

Item ne concessis et licitis rebus intemperanter utamur, seu in eis plus quam liceat innitamur, attendenda est jugiter illa parabola: Homo quidam fecit coenam magnam et vocavit multos (Luc. XIV, 16); [Col. 0254B] quid enim ibi dicitur coena magna facta et vocati multi, sed quidam propter villae emptae, quidam propter agrorum emptorum probationem, quidam vero propter uxorem noviter ductam se excusantes venire noluerunt (Ibid., 18-20), significat maximam quidem multitudinem fidelium ad superna gaudia a Domino invitatam, sed dum plurimi nimiae possessionum obtinendarum ambitioni, multi autem conjugio licito intemperanter dediti inveniuntur, pauci sunt qui vocationi divinae obedientes ad regna coelorum perveniunt. Verumtamen eo plus metuenda est hujus parabolae sententia quo minus a multis timetur, qui quotidie non solum ob nimiam villarum et agrorum pretio condigno acquirendorum ambitionem, et propter intemperatum uxoris amorem, [Col. 0254C] sed etiam, quod multo nequius est, ob eos agros quos fraude aliqua acquirere et auferre student de locis sanctis seu pauperibus et propter meretricis inductionem, se conantur excusare a vocatione divina. Si enim hi qui rebus juste acquisitis et a Deo concessis intemperanter utuntur a regno coelesti excluduntur, quid credendum est de illis qui per vim et fraudem aliquam aliena rapientes et meretricibus se jungentes in his usque ad finem vitae perseverant? Hinc credat quisque quod velit; ego credo quia coelum et terra transibunt, verba autem divina non transibunt (Marc. XIII, 31), nisi ut impleantur sicut praedicta sunt. Haec igitur pauca exhortationis verba ad clerum dicta ideo ex sanctissimo Evangeliorum libro proferre curavi, quia [Col. 0254D] talis liber clericis pene omnibus notissimus est, utpote qui saepius legitur et auditur ab eis.

Possunt etiam studiosi quilibet clericorum ex varia scriptura tam Veteris quam Novi Testamenti satis instrui, et non solum ex bonis sed etiam ex malis aedificari. Si enim attendere studuerint Abel justitiam, Job patientiam, venerandam Abrahae, Isaac et Jacob benedictionem a Deo sibi factam, David humilitatem, Danielis et trium puerorum constantiam, Susannae castitatem, utriusque Tobiae, patris scilicet et filii religionem aliorumque Patrum in Veteri Testamento perfectionem, si, inquam, attendere voluerint talium virorum exempla, aedificari omnimodis possunt. Rursum si econtra [Col. 0255A] replicare voluerint, quantam malitiam Cain in fratrem suum egerit, pro quibus peccatis Sodomitae subversi sint, qualiter Nabuchodonosor, Holofernisque superbia contrita sit, quam variis modis murmurantes filii Israel afflicti sint, quid Heli sacerdotis filii peccantes pertulerint, quomodo Salomon sapientissimus ceciderit, quantamque ruinam Absalon et duo judices contra Susannam insanientes meruerint, quam frustra Herodis et Judaeorum dolus in Christum insanierit, quanta malitia Simon Magus obcaecatus perierit. Quid aliud per tanta mala innuitur, nisi ut audientes timeant et timentes caveant ne in similia cadant? Plurimi namque nisi timore compellerentur, nullo modo ad salutem traherentur. Patet igitur quia tam per mala quam per [Col. 0255B] bona aedificari possumus, si ea ita ut a Domino ordinantur pensamus. Nam ut Deum amemus, per bona trahimur; sed ut eum timeamus, per mala aliqua compellimur. Unde, quaeso, ut ea quae jam protuli, et alia his similia in libris sacris scripta intentione summa legantur et quae nobis sunt facienda ex eorum lectione aliquatenus inspiciantur.



CAPUT VI. Docentur clerici quae laicis praedicent, ut frugi sint.

Deinde exhortans et laicos, non eos ad illius Scripturae lectionem, quia illis ignota est, adduco, sed ut a clericis quaedam pro quotidianis experimentis cognitae similitudines aperiantur obsecro. Dicatur itaque eis ne pro eo quod litteras nescitis [Col. 0255C] excusationem aliquam coram Deo vos habere credatis, intimamus vobis quaedam, in quibus velut in libris quotidie legendo agnoscere potestis, quid agere debeatis. Sicut igitur apes in variis locis et in variis floribus mellis liquorem colligere solent, ita et vos colligere debetis cujuslibet virtutis dulcedinem. Ab alio enim colligenda est humilitas, ab alio charitas, ab alio fides, ab alio patientia, ab alio largitas, ab alio castitas, ab alio discretio, ab alio eleemosynarum studia pauperumque cura, ab alio alia quaelibet virtus. Quae scilicet virtutes, dum sic collectae in unius hominis mentem veniunt, quasi in unum alvearium ex variis floribus excerpta mella congeruntur.

Non solum autem ex hominibus, sed etiam a [Col. 0255D] quibuslibet creaturis, quas quotidie vel videtis vel auditis, et de rebus quas aliquo modo sentitis mella virtutum colligere debetis. Nam fidem, quae fundamentum est virtutum omnium, primo colligere et ponere debetis in alvearium cordis vestri, credentes scilicet Deum omnipotentem ubique esse praesentem et omnium, quae a nobis geruntur vel etiam cogitantur, inspectorem. Hanc autem fidem hoc modo colligere debetis: attendite igitur in solem, qui cum universum mundum splendore suo circumdans illustret, tamen quia creatura est et omnis creatura nimis inferior est creatore, exinde instructi facile potestis credere solem longe minus splendere quam creatorem. Nam sol duntaxat tantum potest splendere [Col. 0256A] quantum permittitur obstaculo terrae vel alicujus rei; Creatoris vero splendor est incomprehensibilis et invisibilis ejus intuitus, quo omnia praeterita, praesentia et futura omnemque creaturam simul quasi uno ictu oculi comprehendit, quo etiam respicit super filios hominum ut videat si est intelligens aut requirens Deum (Psal. XIII, 2). Qui scilicet splendor non nisi toto cordis affectu credi vel agnosci potest, ejusque capax erit quanto in fide et dilectione Dei profecerit, ipsiusque justitiae esuriet atque sitis eum accenderit. Unde de his tribus in Evangelio Dominus dicit; de fide quidem: Omnia, inquit, possibilia sunt credenti (Marc. IX, 22); de dilectione autem: Qui diligit me diligetur a Patre meo, et ego diligam eum et manifestabo ei me ipsum [Col. 0256B] (Joan. XIV, 21); de esurie vero ac siti: Beati qui esuriunt et sitiunt justitiam, quoniam ipsi saturabuntur (Matth. V, 6).

Huic etiam simile quid quotidianis experimentis colligere potestis. Quis enim agricola agriculturam exerceat, nisi aliquatenus profectuosum sibi fore speret et credat? aut quomodo aliquod studium potest exerceri, nisi coeperit amari? aut quis sine taedio ipsum victum corporalem cunctis viventibus necessarium percipere valet, nisi aliqua esurie ac siti ad hoc incitetur. Sed nec ipse somnus nisi cum delectamento aliquo percipitur. Cum ergo haec omnia ita corporaliter esse sciatis, petite intima intentione a Domino ut ea spiritualiter imitari valeatis. Primo quidem ut in eum recte credatis; deinde ut [Col. 0256C] eum tota virtute tota mente diligatis; postremo ut jugiter teneatis esuriem et sitim divini Verbi, sine qua nemo ullam justitiam potest amare; qui autem non amat justitiam animae illius salus desperatur, sicut etiam corporis ejus salus qui cibi carnalis fastidium patitur. Nam de utroque spirituali videlicet et corporali cibo Dominus dicit: Non in solo pane vivit homo, sed in omni verbo, quod procedit de ore Dei (Matth. IV, 4). Si igitur imitantes esuriem sitimque corporalem, spiritualem quoque obtinueritis, nunquam a bona voluntate vacabitis, colligentes instar apium undique alicujus virtutis et sapientiae mel sicut et de immenso solis splendore, de quo interim disputantes divinae praesentiae immensitatem colligendam esse diximus. Ergo quotiescunque [Col. 0256D] eumdem solis splendorem tam immensum inspexeritis, mox reminiscentes divinae praesentiae et scientiae toto mentis affectu invocate Dominum, ut aliquod lumen cordibus vestris infundere dignetur. His igitur dictis de sole, qui licet unus flos videatur, variarum tamen virtutum mella inde colligenda esse jam audistis. Audite etiam, qualiter aliunde eadem mella deflorare debeatis; neque enim unquam desunt illa prata, illi flores, unde possint colligi hujusmodi mella, si tantummodo sint qui colligant.



CAPUT VII. Qua ratione laici a clericis ex universi hujus ornatu ad Creatoris amorem provocandi sint.
[Col. 0257A]

Attendite ergo nunc generaliter in totius mundi ornatum quomodo omnia invicem conveniant et temperentur, calida scilicet frigidis, frigida calidis, tempora diurna nocturnis, aestiva hiemalibus. Dehinc specialiter in singula quaeque, hoc est in ornatum coeli et terrae. Coeli quidem per solem, et lunam et stellas; terrae vero per varios flores amoenos et herbas, atque arbores et fructus, unde genus humanum alimenta suscipit, pulchritudinem quoque pretiosorum lapidum, picturas varias tam in palliis quam in caeteris pretiosis pannis delectabiliter intextas variosque colores, quibus conficiuntur, dulcem [Col. 0257B] cantilenam chordarum atque organorum, nitorem auri et argenti, caeterique metalli, amoenos decursus aquarum, qui necessarii sunt tam ad naves deferendas quam ad molas praeparandas, miram aromatum fragrantiam, postremo etiam decoros hominum quorumdam vultus. Cumque haec omnia miro quodam et ineffabili ornatu composita exterius perspexeritis, attendite etiam quantum ornatum interius, id est spiritualiter perspecta habeant et quid nos per significationem admoneant. Significant enim praecipua quaedam, unde vos magnae virtutis et sapientiae mella colligere valetis. Denique omnis ornatus et pulchritudo creaturae, quae in praesenti vita nobis famulatur, hoc nos instruit, hic nos admonet ut attendamus, quia si temporalia bona tam [Col. 0257C] delectabilia visu vel auditu consistunt, multo delectabiliora et pulchriora et aeterna esse probantur.

Est et aliud quod in temporalium bonorum pulchritudine debemus advertere; quoniam enim omnis homo probandus est in hac vita utrum Deum magis diligat quam creaturam decoram, vel aeterna potius quam temporalia bona, opponitur ei jugiter aliqua species decora et delectabilis vel mulierum, vel vestium, vel metallorum, seu aliarum rerum, ut in eis tentatus experimentum sui capiat qualiter scilicet Deum timeat et diligat. Nemo quippe certus esse valet qualis sit, nisi in hujusmodi tentatione probatus fuerit. Cujus nimirum rei exemplum notissimum in unoquoque milite potestis agnoscere. Militis namque cujuslibet peritia et fortitudo non [Col. 0257D] agnoscitur nisi in bello. Ibi enim si omnia caute egerit, se ipsum muniens, adversarios vero caedens, tunc demum merito laudatur fortisque miles praedicatur. Bellum quoque non incongrue vocatur ille conflictus quem jugiter agere debemus contra diabolum salutis nostrae invidum. Ipse enim non cessat nos ad hoc illicere tentando ut temporalia bona magis quam aeterna diligamus, et ut spem nostram in caducis solummodo rebus ponamus. Sed nos memores aeternae vitae, ad quam conditi, redempti et invitati sumus, debemus resistere illecebris et concupiscentiis, quas in corda nostra mittit, attendentes quod scriptum est: Post concupiscentias tuas non eas (Eccli. XVIII, 30). Et iterum alia Scriptura [Col. 0258A] indicat quanta corona per tentationis pugnam proveniat dicens: Beatus vir qui suffert tentationem, quoniam cum probatus fuerit accipiet coronam vitae (Jac. I, 12). Si igitur haec duo, quae jam diximus, de pulchritudine temporalium visibiliumque rerum intelligenda, qualiter scilicet per eam considerare debeamus aeternorum bonorum qualitatem quodque per eamdem tentandi simus utrum Deum plus quam speciosa quaeque carnalia diligamus, si, inquam, haec utraque sedulo recolitis et tractatis, magnam variarum virtutum dulcedinem omni corporali melle suaviorem colligere poteritis.



CAPUT VIII. Docendi a clericis laici, unde origo adversitatum, et quomodo Deus has accidere permittat in hominis commodum, etc.
[Col. 0258B]

Ad haec etiam sciendum et pro spirituali melle in vascula cordium vestrorum recondendum quia quaecunque in creaturis adversitas vel in ipsa humana natura habetur vilitas, ex hominum primorum praevaricatione accidit. Postquam enim illi praeceptum divinum contempserunt, mox et in semetipsis et in omni creatura sibimet contraria habere meruerunt; in semetipsis quidem, quia illa honestissima beatae immortalitatis gloria, in qua et ipsi conditi sunt et quam omnes electi quandoque recepturi sunt, exuti, inhonesta quaedam verecundae carnis indicia in se senserunt, unde et nudos se esse erubuerunt (Gen. III), in creaturis vero tot adversa quot ipsae sunt creaturae. Nulla quippe invenitur [Col. 0258C] creatura quae peccanti homini per aliqua nequeat obsistere adversa. Sed haec omnia Deus omnipotens in aliquam utilitatem convertit; aut enim castigat per haec homines, ut a pravitatibus suis convertantur, sicut saepe agitur per aeris intemperiem, per pestilentiam et famem, nec non per alia flagella; aut in his occasionem dat unicuique ut habeat unde qualitas ejus probatur, sicut saepe contingit per hos, qui divitiis et potentia abutuntur, seu in quarumdam bestiarum ferocitate demonstrat diaboli malitiam, ut in leone et lupo. Nonne in cunctis adversitatibus jam commemoratis utilitas magna habetur? Nunquid utile non erit quod latentes Ecclesiae hostes ideo accepta potestate permittuntur dominari ut et hoc appareat [Col. 0258D] quales ipsi sint et alios persecutione sua, velut aurum in fornace, probatos efficiant? Nunquid utile non erit quod hostis invisibilis ferocitas et malitia per aliquas bestias feroces demonstratur? sicut enim leo et lupus visibiliter insidiantur animalium gregibus, ita et diabolus quaerens quem devoret (I Petr. V, 8) et ad perditionem trahat, invisibiliter insidiatur cunctis fidelibus. Et quomodo vos, qui libros nescitis, aliter malitiam diaboli invisibilis agnoscere possetis, nisi in aliqua creatura visibili vobisque cognita doceremini?

Talia ergo de elementorum cunctorum adversitate credentes, sentite de Domino, ut scriptum est, in bonitate (Sap. I, 1), qui tam adversa quam prospera [Col. 0259A] cuncta pro alicujus utilitatis vel pietatis dispositione decernit fieri in mundo. Quaecunque vero vilitas humanae naturae ex parentibus primis accidit, in tantum bonum versa est a Domino ut omnis superbiae morbus, qui hominibus instar angelicae naturae posset oriri, ex hac comprimeretur. Denique opus omne praecedens insinuat factori suo quo modo facere debeat sequens. Sic et Deo omnipotenti angelicae dignitatis factura, ex parte per superbiam lapsa et per hoc quasi quoddam figuli vas in terram cadens fracta, ostendit alio modo aliud vas esse fingendum, non quasi ignaro tantae fracturae, sed ut nobis nota fierent quae facta sunt; ipse quippe praenoscens omnia, antequam fiant, insinuat nobis ex praecedentibus qualiter futura pensare [Col. 0259B] debeamus quantumque necesse esset mutari sequentia, cum perirent prima. Quod enim vel angelos quosdam, vel homines primos cadere permisit, ad cautelam nostri fecit, ut per hoc nos instructi nihil de nobis praesumamus.

Fecit ergo Deus in homine lapso sicut aliquis peritissimus medicus facere solet in homine aegroto. Si enim languoris ejus qualitatem agnoscens sperat eum posse sanari, suscipit eum sanandum. Tunc si infirmitas exigit, imponit ei emplastra, materia quadam vilissima interdum confecta, adeo ut animalium vel avium stercore misceantur, carnibus quoque canum, vel vulturum, seu serpentium agantur. Praeterea si opus est, adustionem medicus addit. Tale autem medicamen quamvis ad sanitatem carnis, [Col. 0259C] sicut qui experti sunt testantur, utilissimum sentiatur, causa tamen fetoris et vilitatis suae contegitur. Quo etiam nos mystice instruimur ut omnem vilitatem, qua circumdati sumus, similiter contegamus quia non omnia utilia constant honesta. Utrumque igitur medicamen corporale, emplastri videlicet et adustionis quamvis vilissimum videatur, magnum tamen in se habet argumentum spiritualis medicinae, unde necessaria imitando moralitatis mella colligere potestis; nihil enim, ut ait Scriptura, in terris fit sine causa (Job V, 6), et quae naturaliter videntur vilia, constant ex significatione pretiosa. Nam si per sordidum vel fetidum medicamen corpora sanantur, nec qualitas medicaminis, sed sanitas exinde procedens pensatur, cur mirum vel incongruum videatur, [Col. 0259D] si Deus omnipotens, praescius omnium futurorum, medicus et salvator omnium in se credentium, simile aliquid in aegrotis animabus fecit, sanans eas vel potius praeveniens earum languorem, ut quidam sapientes medici agunt cum aliquo ignobili antidoto? Quod tamen nos decet contegere, sicut et primi parentes leguntur fecisse, quando se nudos esse erubuerunt; ne nobis confusionem, vel conditori nostro, qui per hujusmodi vilitatem humiliare nos decrevit, videamur injuriam facere, et secreta cogitatione eum per hoc incusare quod nos potentia sua magis quam ex justitia tam viles fieri permiserit. Talia autem de Deo cogitare est aliquatenus contra eum superbire, quidquid enim illud [Col. 0260A] est quod vel parentes primos peccare permisit vel nos per eorum praevaricationem vilitate aliqua circumdedit, hoc totum pro salutis nostrae causa fecisse credendus est. Et licet in hoc divinae sapientiae profunditas nequeat penitus investigari, quaerenda sunt tamen aliqua visibilium rerum argumenta, quibus eidem divinae sapientiae intellectus noster doceatur concordare, unde et ea, quae jam diximus de vilissimo genere medendi, in argumentum sumpsimus hujus rei. Si ergo ex medicina vili potest acquiri ulla sanitas corporalis, credenda est etiam eodem modo provenire sanitas spiritualis. Omnis namque decor carnalis facile humana corda allicit ad elationem, sed vilitas reprimit ad humilitatem. Ideoque placuit Deo ut hominem qui in maximum superbiae [Col. 0260B] languorem ex conditionis suae decore incurrit, imposita sibi causa remedii aliqua vilitate perduceret ad humilitatis sanitatem. Sanitas quippe spiritualis non nisi remedio acquiritur humilitatis; humilitas autem humana non obtinetur nisi contritione aliqua. Ex quibus omnibus aperte potestis intelligere quia, ut scriptum est: Fidelis Dominus in omnibus verbis suis, et sanctus in omnibus operibus suis (Psal. CXLIV, 13), quia talibus remediis superbiam humanam praevidit esse reprimendam quique remedia spiritualia, quae multis sunt incognita, ex corporalibus figuris et exemplis, quae omnibus pene sunt nota, docet esse quaerenda.



CAPUT IX. Quid boni spiritualis laicos docere possit varietas temporum, copia vel penuria rerum, etc.
[Col. 0260C]

Sed satis hinc dictum; jam progrediamur et ultra, ad ea scilicet quae post haec proxime dicenda proposuimus. Illud enim propositus ordo exigit ut jam dicamus vobis quid significet varietas temporum, quae aliquando congrua sunt ad quaelibet operanda, ut ver, aestas, autumnus; nunc vero incongrua, ut hiems. Tria namque priora in quibus facilius operari possumus, significat praesentis vitae tempus ad obtinendam veniam concessum, de quo et Apostolus dicit: Ecce nunc tempus acceptabile, ecce nunc dies salutis (II Cor. VI, 2). Hiems autem, quae maxime inepta est ad operandum significat extremi judicii tempus, quo nulla fructuosae poenitentiae opera exerceri possunt; unde et Dominus in Evangelio admonet [Col. 0260D] dicens: Orate ne fuga vestra fiat hieme vel Sabbato (Matth. XXIV, 20), quasi diceret: Estote semper solliciti, ne concessum tempus veniae perdentes tunc, cum nullus locus est veniae, eam frustra quaeratis. Eumdem quoque sensum alibi apertius profert dicens: Vigilate ergo omni tempore orantes, ut digni habeamini fugere quae ventura sunt vobis (Luc. XXI, 36). Pro ejusdem temporis cura adhibenda Isaias propheta admonet dicens: Quaerite Dominum dum inveniri potest, invocate eum dum prope est (Isa. LV, 6). Quasi enim procul aberit, cum nullius peccatoris preces exaudiet. Sabbatum autem, quod additum est hiemi, quia apud Judaeos festivus est dies, quo homines quam maxime gaudere solent, significat [Col. 0261A] otium quodlibet inutile vel tempus incongruae laetitiae; vel quia Sabbati dies extrema est in hebdomada, per hoc admonemur ne in extremis solummodo, sed prius mala nostra fugiamus. Quamobrem quod Dominus admonuit ne in Sabbato fuga nostra fiat, docet ne in praesentis vitae deliciis positi futura gaudia postponamus. Quia igitur audistis per hiemem quibusdam laboribus incongruam extremi judicii tempus praesignari, attendite quid modo faciendum sit vobis, dum bene possitis et vitae lumen habetis, neque enim vobis excusatio restat ulla pro litterarum ignorantia, cum in hieme notissima legere valeatis quae sunt vobis facienda.

Deinde vero dicendum quid quotidiani esus necessitas vobis innuat agendum; undique enim illos [Col. 0261B] flores habetis, ex quibus alicujus aedificationis mel colligere valetis. Quod ergo cogimur corpus quotidie reficere, ut robustiores simus ad quaeque corporalia studia, significat nobis quotidie opus esse refici cibo spirituali, id est doctrina coelesti, ne deficiamus in labore, quem jugiter sustinere debemus et pro servitute divina et pro peccatorum nostrorum indulgentia. Nisi enim Deus omnipotens cum refectione carnali spiritualem vellet significari, decrevisset utique in praesenti vita idem fore quod et in futura; ibi namque invenitur nullus qui corporalis cibi refectione pascatur.

Adhuc dicendum restat quid copia et penuria substantiae corporalis innuat; nam per utramque magna et necessaria cunctis doctrina monstratur. [Col. 0261C] Et copia quidem edocet quia, sicut ipsa laetitiam vitae praesentis auget, sollicitudinem minuit, ita et spirituales divitiae, id est virtutes animae omnem futurae calamitatis et miseriae sollicitudinem minuunt aeternaeque beatitudinis augent gaudia. Penuria vero hoc indicat, quia sicut ipsa patientibus eam moerorem ingerit multiplicem, utpote qui ignorant unde sibi victum quaerant sine quo vivere nequeunt, ita spiritualis vitae damna aeternae damnationis praefigurant lamenta. Cum igitur vobis, o fratres charissimi, variis modis dictum sit qualiter sine litteris religiosae vitae tramitem exquirere et in ea incedere valeatis, attendite jugiter ad singula quae jam diximus, et ea in cordibus vestris sedula tractate cura. Ut [Col. 0261D] autem ea facilius recolatis et tenacius inhaereant cordibus vestris, libet ipsa breviter repetere.

[Col. 0262A] In primis namque diximus vobis quomodo studia apium imitari debeatis, colligentes ex variis hominibus vel rebus, velut ex floribus, dulce linem virtutum; deinde quid immensus solis splendor significet. Deinde diximus de trifaria intelligentia in rebus visibilibus retinenda: prima quidem est, quae ex temporalium bonorum pulchritudine docet nos considerare quam speciosa sint aeterna bona; secunda insinuat ex eadem pulchritudine probandos esse homines, utrum Deum diligant plus quam terrena quaelibet; tertia indicat quod creaturae totius adversitas ipsaque humanae naturae vilitas ex hominum primorum praevaricatione evenerit, sed eamdem adversitatem et vilitatem Deus in aliquam utilitatem hominis converterit; deinde etiam, quid [Col. 0262B] hiemale tempus ad opera quaedam ineptum, et quid quotidiani esus necessitas, quidque copia et penuria corporalis substantiae significent, protulimus. Quae nimirum omnia, quia ex quo idianis experimentis possunt vobis esse notissima, attendite jugiter quantam aedificationem exinde possitis capere, imitantes scilicet opus apium in collectione virtutum. Jam enim nulla excusatio remanet vobis pro litterarum ignorantia, quandoquidem in his rebus quas quotidie videtis vel auditis vel aliquo modo sentitis, divinae religionis notitiam velut in libris agnoscere valetis. Haec quidem monita ad laicos specialiter dicta sint.

Deinde vero tam clericos quam laicos admonens precor ut attendentes continuam aeris intemperiem, [Col. 0262C] quae, peccatis nostris exigentibus, ita per annos jam multos imminebat ut aut immensum frigus, aut immensa pluvia, vel intemperata siccitas fructus terrae corrumpens famem miserandam efficeret, atque formidantes ne corrupta iniquitate terra necessaria alimenta penitus deneget vel aliquos homines absorbeat, sicut in quibusdam locis, proh dolor! noviter evenisse dicitur, abstineant se aliquatenus a solita avaritia et rapina, nec non lascivia multiplicibusque nugis, quas stolidissimi quidam ab exteris nationibus in has regiones per insolitam rasuram et monstruosum vestitum detulerunt. Nisi ergo hujusmodi stultitia relinquatur, non solum in eos qui faciunt, sed etiam qui consentiunt, divinitus vindicatur.




[Col. 0263]
EJUSDEM OTHLONI DE DOCTRINA SPIRITUALI LIBER METRICUS CUM ALIIS DIVERSI GENERIS CARMINIBUS, Erutus ex cod. ms. inclyti et imperialis monasterii S. Emmerammi Ratisbonensis R. D. P. Regnero Reither Benedictino Mellicensi.
(Apud R. P. Bernardum Pezium, Thesaurus Anecd. noviss., tom. III, parte II, pag. 430.)



INCIPIT PROLOGUS LIBELLI HUJUS
[Col. 0263A]

O quicunque cupis cognoscere dicta salutis
Et sermone brevi vis ad divina moneri,
Aures tam mentis quam corporis huc precor aptes,
Nam tali studio doctrinae verbula promo
Ut quae per varios deberes quaerere libros,
Si mora quaerendi minuat tibi vota legendi,
Si qua vel obscurae sententia longa figurae
Te minus intentum conducat ad ipsa legendum,
Haec sub succincta, nec non plana ratione
Isthic inventa citius capias documenta,
Atque per hos ritus, velut infans lacte nutritus
Sicubi repereris, majora capessere possis.
Hic, rogo, ne quaeras vel continentia dicta
Sive modos metri majus quam dogmata verbi,
[Col. 0263B] Quae licet urbanis possem decorare camenis,
Absit ut hoc studium, quo credo Deo famulari,
Moliar humanae ritu sustollere pompae.
Nam si quaeretur cur versibus haec copulentur,
Quamvis pro verbi faciam causa breviandi,
Nec non propterea quia cognoscens studiosos
Quosque magis metri quam prosae intendere dictis
Tale quid illorum studiis aptare volebam,
Per quod utrique homini posset doctrina adhiberi.
Haec est summa tamen, quoniam metricam hactenus artem
Plus quam prosaicam dictandi more colebam,
Nec mutare stylum properantem quivi aliorsum.
Porro quod interdum subjungo consona verba,
Quae nunc multorum nimius desiderat usus,
[Col. 0263C] Hoc quoque verborum plus ordine convenienti
Insuper antiqua de consuetudine feci,
Cum me decrevi certare scholaribus orsis
Quam cuicunque velim per talia dicta placere.
Imo per hoc majus studeo fore mitis et aptus
Quod, cum nosse prober pretioso famine fungi,
Disco tamen subdi divinae rusticitati,
Quae mundi fata minus assequitur generosa.
Unde utinam prosae studium tantummodo scirem,
Ne quis me metris extollere velle putaret!
Quandoquidem noviter mundana relinquere discens
[Col. 0264A] Quod vel versificando aliquid fruor arte priore,
Hoc, fateor, faciam magno non absque timore.
Sed quia non aliter sensum modo promere possum
Atque opus est variis memet constringere curis,
Ne male torpentem seducant otia mentem.
Si quid erit pravum sacra verba retexere metro:
Id Deus, ut spero, sub culpa fert leviori;
Quin magis ex toto quo dimittet precor ipsum.
At te suppliciter posco, qui legeris ista,
Si quam reperias hic esse superfluitatem,
Quae sit seu metro vel in ullo crimine facta,
Hanc propriae causa mercedis rectius aptes.
Saepe magis sensus quam metri jura secutus
Legem syllabicam paulisper discutiebam.
Lector, ad extremum precor hoc quam maxime solum
[Col. 0264B] Quatenus Othloni quandoque velis memorari;
Qui, licet indoctus, haec sum componere nisus.



INCIPIUNT CAPITULA.

    I. Praefatiuncula. Quae sint potissimum docenda.
    II. De fide sanctae Trinitatis et Dominicae incarnationis.
    III. Quia debemus credere, Deo dignum aliquid nec dici nec excogitari posse.
    IV. Cur Deus, cum sit incorporeus atque ineffabilis, rerum corporalium designetur vocabulis.
    V. Quod fides sine operibus mortua sit.
    VI. De fide coelesti.
    VII. De dilectione Dei et proximi.
    VIII. De humilitate.
    [Col. 0264C] IX. De patientia.
    X. De orationis modo.
    XI. De libris gentilium vitandis et de studio sacrae lectionis.
    XII. De spirituali Scripturae sacrae intelligentia.
    XIII. Admonitionis sermo ad clericos; prius quidem ad illos, qui in pastorali consistunt regimine; deinde vero ad eos, qui studio tantummodo adhaerent saecularis scientiae.
    XIV. De casuum meorum relatione, quam hic adjeci ad compescendam pertinaciam cleri.
    [Col. 0265A] XV. Qualiter post aegritudinis variae flagella ad monasticae professionis redii vota.
    XVI. Quia non solum palam professus, sed etiam quivis occulte mundo abrenuntians, illicite repetat mundana
    XVII. Quanta pericula tentationis in initio pertulerim conversionis.
    XVIII. Quod haec cuncta ad clerum dicta non aliter a me nisi compatientis amore sint prolata.
    XIX. Admonitio etiam facta ad laicos.
    XX. Quia nihil aeternae saluti proponendum sit.
    XXI. De cibi potusque parcitate servanda.
    XXII. De somni quiete temperanda.
    XXIII. De abjiciendo pretiosae vestis cultu.
    XXIV. De vana gloria fugienda.
    [Col. 0265B] XXV. De obedientia.
    XXVI. Quod pro rebus dubiis, quas nil prodest scire, non sit quaestio facienda.
    XXVII. Quia facile in re notissima et aperta erretur, nisi bonis operibus veritatis scientia confirmetur.
    XXVIII. De concupiscentiae carnalis tentatione superanda.
    XXIX. De honoris et primatus ambitione fugienda.
    XXX. Quod licet homines potentia abutantur, potestates tamen a Domino juste dantur.
    XXXI. Qualiter ad potestatem quisque promoveri, et cur iterum eadem debeat relinqui.
    XXXII. Quali cura esse et commissos rector unusquisque debeat custodire.
    XXXIII. De discretionis virtute.
    [Col. 0265C] XXXIV. De eo quod nullus, quantalibet sapientia vel virtutibus ditetur, se in praesenti vita securum perfectumque arbitretur.
    XXXV. De orationis instantia et quia nemo diffidere debeat de Dei misericordia.
    XXXVI. Quod conversationis sanctae initium sit difficile, sed juvante Christo labor levigetur perseverantiae.
    XXXVII. Quia nulli debeat incongruum vel mirum videri quod tantus labor agatur pro vita perenni.
    XXXVIII. Ut divinum opus cum spe retributionis aeternae fideliter agendum sit.
    XXXIX. Exhortatio generalis pro labore regni coelestis





CAPITULUM PRIMUM. Incipit libellus de doctrina spirituali.
[Col. 0265D]

Sicut ait Paulus divina lege probatus:
Spiritus est vita, mors carnis philosophia;
Hinc satis imbuti fugiamus dogmata mundi,
Et juxta viros Christi documenta sequentes,
Quilibet, o lector, quem spiritus excitat ardor,
Incedamus iter quod nos docet ille magister;
Sed quia credulitas totius summa tenetur
Et quasi principium divinae legis habetur:
Isthaec est merito nostri sermonis origo.



CAPITULUM II. De fide sanctae Trinitatis et Dominicae incarnationis.


Ecce fide sancta debes exquirere cuncta,
Quod Pater, et Natus, nec non et Spiritus almus
[Col. 0266A] Par sit majestas, par numen et una potestas,
Personis trinus, Deus in deitate sed unus.
Hoc quoque credendum, puraque fide retinendum,
Quod Verbum Patris, Salvator scilicet orbis
Ac Dominus noster, per quem sunt cuncta creata,
Cum foret aeternus, ante omnia saecula natus
Aequalisque Patri pro majestate perenni,
Temporis in fine missus Genitoris ab arce,
Ut nos de tenebris revocaret perditionis,
Carnis onus verae susceperit ex muliere;
Quae tamen intacta permansit et inviolata,
Gaudia habens matris cum stemmate virginitatis:
Post haec in terris degens sub imagine carnis
Absque dolo vitam solus transegerit istam;
Et quo perficeret cujus causa adveniebat,
[Col. 0266B] Pro mundi culpa passus discrimina multa
Morte sua primae destruxit jura ruinae;
Atque resurgendo dederit vestigia mundo,
Ne quis desperet quandoque resurgere semet;
Quod rediens coelis sedet ad dextram Genitoris,
Inde revertenti cum sceptro judiciali
Reddere de factis rationem debeat omnis,
Pro meritisque vicem capiat tunc quisque perennem.



CAPITULUM III. Quia debeamus credere, Deo dignum aliquid nec dici nec excogitari posse.


Hinc igitur nequeo tibi multum pandere verbo,
Nec satis amplecti datur hoc nostrae rationi
De quo vix aliquid perfecta scientia sentit.
Vis etenim tanta manet in virtute superna
[Col. 0266C] Ut, quovis valeat hominis procedere sensus,
Et quota sit lingua divinis laudibus apta,
Nil nisi scintillam vix promere possit et illam:
Quid persona Dei, quid sit substantia summi,
Quidquid id est, quid quisque potest isthinc recitare,
Immo etiam quantum possit mundus simul omnis,
Collatum Domino ratiuncula jure vocatur.
Unde reor primum pro credulitate sciendum
De Domino nullum nos digne posse loquelam
Sed nec mente capi dignum quid principe tali,
Cum longe melius animo quam voce feratur
Jus fidei verae compellit nos perhibere.
Nam quoties justum, metuendum, sive benignum,
Aut aliquid tale perhibemus ab Omnipotente;
Non tamen hunc ideo sic explanare valemus
[Col. 0266D] Quantum causa petit, virtus et tanta meretur;
Sed quia perfecte nulla capitur ratione
Sufficit hoc sibimet, quid nostra valentia praebet,
Sicut clementi, non tanquam ullius egenti;
Ejus quippe sitis nostrae fit causa salutis
Qua nos aeterno vult secum ducere regno,
Nos, quibus arbitrium confert in utroque tenendum
Aut praecepta sui, vel vota attendere nostri.



CAPITULUM IV. Cur Deus, cum sit incorporeus atque ineffabilis, rerum corporalium designetur vocabulis.


Nil ibi corporeum, nihil humanum fore scito,
Sed sic immensum tam mira lege coaptum
Ut superexcellat vim linguae, mentis et omnem.
[Col. 0267A] Porro quod humana signatur saepe figura,
Et quod nostrapte commotus dicitur esse,
Seu cum placatus mutabilis insinuatur,
Hoc quodam nostrae perhibetur more loquelae.
Nam quia per proprios erit innarrabilis usus,
Cui non est ira, cui perturbatio nulla,
Nil cui contingit, sed semper idem tenet esse,
At nos mortales variis erroribus acti
In certis rebus studium conferre solemus,
Usibus humanis dat signa suae pietatis,
In quibus assumens nostrae speciem rationis
Ad cognoscendum nobis utcunque feretur.
Denique quis hominum posset cognoscere Summum,
Qui superexcedit humanae vim rationis,
Ni specie rerum manifestari voluisset?
[Col. 0267B] Idcirco his rebus ita se nostrapte figurat
Ceu Pater ad natos fandi mutaverit usus,
Dum blanditur eis aliquo motu levitatis,
Ut per signa sciant quae non possunt ratione;
Nam velut infanti, nisi signis verba gerantur,
Nil sentire datur; sic nos quoniam peregrinis,
Donec in orbe sumus, infantibus assimilamur,
Non nisi per speculum sentire superna valemus.
Jam si linguarum laus consonet omnigenarum
Non colitur recte nisi pura credulitate.
Quem fateor mente supra quod dicitur esse
Sola fides recipit, quod nullus sermo valebit.



CAPITULUM V. Quod fides sine operibus mortua sit.


Haec ita confessus morum potes addere gressus,
[Col. 0267C] Per quos rite sapis quae sit doctrina suavis.
Nam fit vana fides, ex hac si gesta recides;
Ac frustra credis, si credita non operaris.
Verum daemoniis ex hoc studio similaris,
Qui facienda sciunt, sed in omni more resistunt.
Propterea, fili, quae profero cautius audi:
Qui tibi dat totum, de te quoque quaerit idipsum,
Scilicet ut primum fidei capias documentum,
Exin jungaris sibi convenientibus actis.
Nil opus absque fide, nec credulitas sine facto.
His igitur dictis breviter licet esto fidelis,
Atque dehinc audi sensu, precor, interiori,
Quae lex virtutum, quod sit fidei quoque scutum.
Nam super his etiam sermone brevi tibi dicam.
Sed quoniam fidei spes proxima debet haberi,
[Col. 0267D] Hinc aliquod verbum reor esse prius referendum.
Cujus ab indiciis sentire sequentia possis,
Per quod et edoctus capias exordia majus.



CAPITULUM VI. De spe coelesti.


Cum necdum sapias, nihil impossibile dicas.
Ne detrahas illi cui cuncta facillima constant,
Et qui de nihilo totum plasmavit in ipso,
Quique dabit cunctis ut in ipso vivere possint.
Extra se ergo locus vivendi non erit ullus.
Nam tibi, quisquis eris, qui tecum sic meditaris
Ut Deus aut nequeat cuiquam vel parcere nolit,
De bonitate sui fiducia nulla videtur,
Vivendi curas quia desperando recusas.
[Col. 0268A] Hac etiam causa veniet tentatio tanta
Ut blasphemetur clementia Spiritus almi,
Et non esse Deus tractetur apud sceleratos
Ante procul dubio quam destituaris ab illo,
Qui Pater omnipotens, qui spes est unica vitae.
Arbitrio proprio tibi mortem proposuisti,
Unde libens gusta quae sint suavissima gesta,
Ac quis provectus divini discipulatus
Mox virtutis opus spem perpetuam tibi praestat
Et vivens Christo stas confidenter in ipso.



CAPITULUM VII. De dilectione Dei et proximi.


Esto Dei cultor, sed et ejus verus amator
Hunc nimis intente cum tota dilige mente
Scilicet ut labiis concordet spiritus omnis.
[Col. 0268B] Sit tibi summus amor, totis ex viribus ardor,
Qualiter hunc laudes, qui judex est super omnes,
Totus ubique manens, totum sub jure recondens.
Non alias ulli laudandus adest rationi,
Mens nisi devota studeat praeponere nulla
Servitio tali, quod debeat Omnipotenti.
Hic timor est Domini servandus amore perenni,
Et via culturae, quam lex docet atque prophetae
Audisti primum, nunc auribus adde secundum,
Quod par huic fertur similique tenore jubetur:
Diligito fratrem, sicut te diligis, omnem.
At si quaesieris, quem dicam nomine fratris?
En fidei socius frater tuus atque propinquus,
Unius Ecclesiae quia fonte renatus uterque.
Quod tibi vis fieri tribuas aequaliter omni.
[Col. 0268C] Hostem per Dominum sed et in se dilige charum.
Nam delicta tibi, si tu dimiseris hosti:
Si non ista facis, non servas foedera pacis.



CAPITULUM VIII. De humilitate.


Quantumcunque queas mansuetus in omnibus esto,
Et tecum tracta mentis cervice subacta
Quid queat ullius impune superbia carnis,
Quando per hanc lapsus archangelus est reprobatus.
Ecce quod hic cecidit qui tali lumine fulsit
Ut divini operis praecellentissimus esset;
Hoc sit ad exemplum semper satis omnibus unum
Infelix causa, quae tantum mersit in ima
Cur igitur, pulvis, aequali more superbis?
Ferre putasne lutum, quod nec potuit quoque ferrum?
[Col. 0268D] Disce, miser, disce quid possit gloria terrae,
Cum virtus coeli, delapsa statu deitatis,
Viribus et propriis confidens stare nequivit;
Sed rebus quantis pateat sententia talis.
Haec mansuetudo nec degustatur ab ullo,
Ni labor assiduus carnales atterat aestus.
Vis fieri mitis? desiderium fuge carnis:
Non alius ergo poteris fore pectore prono.



CAPITULUM IX De patientia.


Rebus in adversis ne motus destituaris,
Sed semper crede te cuncta pati meruisse.
Aptus enim vitae talis decernitur esse,
Qui constans patitur quae res adversa minatur.
[Col. 0269A] Et nullus vere poterit sua debita flere,
Ni prius ex aliis illata libens patiatur.
Nil quoniam patimur quod non aliquando meremur.
At si quis patitur quod se non jure fatetur,
Hoc dicendo nefas Dominum testatur iniquum,
Qui constat solus judex super omnia justus
Denique nil justum, nisi quod perhibetur ad ipsum.



CAPITULUM X. De orationis modo


Sis vigil in precibus et ad has semper studiosus.
Nam nulli sola poscendi sufficit hora,
Sed magis incassum fuerit motus labiorum,
Ni quoque cura precis firmetur moribus aptis.
Omnis enim poscens par est ut, si ipse petatur,
Quantum vis praestat, alii tribuendo rependat.
[Col. 0269B] Hisque modis certus possit sperare petenda.
Non ignota loquor, quoniam morale tenetur,
Ut quem quisque petit, ejus quoque vota sequatur
Ecce quis ignorat quia cunctorum moderator,
Arbiter aeternus, cum sit nullius egenus,
Omnigenis precibus incessanter rogat omnes,
Ut vitiis spretis jam convertamur ad ipsum.
Sed precibus tantis si non intendimus aeque,
Quomodo quae petimus unquam sperare valemus?
Si pauper socio, si quisque probatus amico.
Exhibitis rebus, curant impendere foedus,
Ut vice votorum certi sint ad rogitandum
Cordis scrutator, cui materiae similatur,
Et Deus immensus, quid posse vel esse putatur,
Quod, velut exceptus rationis ab ordine solus,
[Col. 0269C] Ostensu quodam reputatur rite rogari?
Ah qualis ratio! proh quam praeposterus ordo,
Quando creaturae Dominus postponitur omni!
Tractas hunc certe velut exceptum ratione
Quodque nefas dictu, ceu postremum colis actu,
Cum poscens hominem precis impendis sibi legem,
Quam minus impendi decreveris Omnipotenti
Ejus judicio quid fit quandoque severo
Cum modo convicti ratione oris quoque nostri
Plus simulatores videamur quam deprecantes,
Si nihil in rebus Dominum rogitare velimus,
Et quod lingua sonat, aliter vox intima promat?
Unde putat nemo Dominum poscens, simulando
Aut exaudiri, vel quidquam posse mereri.
Nonne satis dignum cunctis mortalibus exstat
[Col. 0269D] Quod praeter legis, necnon praeconia vatum,
Per proprium Natum dignatus visere mundum,
Dum quosdam docuit, aliis exempla reliquit?
Nonne per haec semper velut orans admonet omnes,
Ut vel adhuc miseri fugiamus noxia mundi
Ac de praeteritis veniam de corde rogemus?
Quod vix speratur, hoc poscit ut ille petatur,
Et non cessetur, donec spes certa probetur.
Nam quia nil justi propria vi ferre queamus,
Hoc quoque declarat quod nec nobis bona spes est
Ni precibus nostris hanc Christi gratia mittat.
At cum spes erit, mens ipsa probat dubitantis;
Nam qui vota Dei, quae sunt implenda petenti,
Haec fragilis vita quantum permittat agenda,
[Col. 0270A] Sectari negligit, precis ejus spes vacuatur
Ergo hic rite petit qui dictis orat et actis.
Sic et apostolici completur jussio verbi,
Qua precibus sacris nunquam cessare docemur.



CAPITULUM XI. De libris gentilium vitandis et de studio sacrae lectionis.


Libros devita qui dant carnalia scita,
Ut sentire queas librorum dicta sacrorum;
Nam simul his haerens nescis meliora probare,
Utpote depressus carnalis pondere sensus.
Quod vix namque sapis, si totus in hoc adhiberis,
Quomodo dispersus illud sentire valebis?
Nunquid tam vilis fore lectio sancta probatur
Ut merito libris sit postponenda profanis?
[Col. 0270B] Aut est tam facilis quo nec sit digna labore,
Hanc quia, philosophi, studio postponitis omni?
Denique si facilis, cur illam despicietis,
Quandoquidem longe sit judicii gravioris
Spernere doctrinam divinae legis apertam?
At si difficilem contra perhibetis eamdem,
Et minus idcirco vestrae patet agnitioni,
Cur ad discendum reprobatis dicta piorum,
Cum dimittentes patriam pariterque parentes,
Ac satis impigri loca per diversa vagantes
Nisibus omnimodis mundi perplexa petatis?
En ad utrumque nihil excusandi retinetis.
Hoc superest solum, deponere sueta malorum,
Et pro commissis veniam deposcere semper.
Ad quod enim fertur, quod lectio sancta profatur
[Col. 0270C] Psalmistae verbis nos tali voce monentis:
O vos, terrigenae, studiosa mente vacate,
Atque videte ipsum, quoniam Deus omnipotens sum,
Gentibus et terris nimis exaltatus ubique.
Quo ergo Deus jussit credentes cernere quid sit,
Sub qualique schola valet esse vacatio tanta?
Forsitan ex aliquo quaerenda haec norma profano,
Ut sunt: Horatius, Terentius et Juvenalis,
Ac plures alii quos sectatur schola mundi,
Pro studio carnis carnalia dicta ferentes,
Ut per eos nobis pandatur lex pietatis,
Instinctu Satanae qui promunt pessima quaeque?
Haec ita nonnulli perverso more fatentur.
Ast equidem dico, cognoscens exprimento,
Hostis ab antiqui stimulis hos exagitari,
[Col. 0270D] Qui studio vanam recolentes philosophiam
Avertunt sensum de libris catholicorum,
Scilicet ut mores ex illecebris venientes,
Quos nimis oblique gentilia verba retexunt,
Tanto majori libitu in se commoveantur
Quanto plus dictu vel ab auditu repetantur,
Et sic constricti contemnat dogmata Christi,
Aut velut ignari peccare minus videantur,
Si documenta Dei coram se raro legantur,
Hostis enim noster nimium versutus in omnes
Dum per dogma Dei metuit quosdam revocari,
Ingerit his taedium. ne vel cupiant legere ipsum
Hinc quoque quod multi divino dogmate culti
Causa doctrinae coelestis composuere.
[Col. 0271A] Hoc modo quam plures, carnaliter heu! sapientes,
Et Christi nomen verbotenus accipientes,
Auditu tantum decernunt esse legendum,
Non attendentes quia Paulus dicat ad omnes:
Legis non auditores, sed eam facientes,
Hi potius justi censentur ab Omnipotente.
Quos infrunitos nunquam studeas imitari;
Quin haec sola sibi semper sit causa legendi,
Ut facienda scias et ut haec operando revisas,
Ne quod scire datur tibi, judicium statuatur.



CAPITULUM XII. De spirituali Scripturae sacrae intelligentia.


Undique falluntur, etiam nil scire probantur
Qui priscae legis vel dicta sacrae novitatis
Carnali tantum sensu perpendere quaerunt.
[Col. 0271B] Omnis Scriptura quia coelitus insinuata,
Quamvis omne genus assumat ab exteriori,
Ut per carnale doceat nos spirituale,
Ad speciem nostri solum datur interioris,
Qui renovatus homo Domini est plasmantis imago,
Atque per hunc cuncta decernimus exteriora;
Nam coeli regnum, cum terrae sit similatum,
Et praesens vita venturae sit quasi forma,
Mystice signatur quidquid mundo famulatur:
Tam nota librorum quam cuncta creatio rerum,
Nec quo carnalis aspectus tendere quibit
Interior visus illuc tantummodo debet;
Sed per historiam semper notet allegoriam.
Nunc quid praesentis sit significatio mundi
Et quid Scripturae species haec intima sacrae,
[Col. 0271C] De qua sermo agitur, quo planius efficiatur
Exemplum quoddam satis enarrabile ponam:
Ecce vides nasci paleas cum germine grani;
Attamen unius pressura aliud moderatur.
Nunquid cum paleis comedi frumenta parabis?
Quod patet atteritur, ut quod latet hinc renovetur;
Sic, quia per paleas carnalis vita notatur,
Et grani titulis signatur spiritualis.
Spiritus ergo intra patulae latet abdita carnis
Quodlibet ut granum sub visceribus palearum.
Ni caro terrena, vitiis natalibus orta
Quae per Adae culpam cunctis mortalibus haerent,
Instar aristarum pressuram jam patiatur
Et desideriis carnalibus hic moriatur,
Ad spem mandendi venient minus intima grani,
[Col. 0271D] Hoc est, ad requiem flatus nequit ire perennem,
Qua cibus est Domini, quisquis pervenerit illuc.
Quae loquor, attende; quae testificor, memorare:
Cur simul exortas secernere niteris herbas?
Jam cibus ergo tuus, tritura purificandus,
Quam plana specie demonstrat significando
Te, qui peccatis conceptus natus haberis
Et posthac forsan delapsus es ad mala multa,
Quae non natura victus, sed sponte gerebas,
Ad coenam Domini pariter debere parari,
Si tamen illius mensae cupis associari.
Nam ceu tu lautas quaeris ferventius escas,
Sic cor contritum Deus exigit in holocaustum.
Tu, quia terrenus, carnales diligis esus,
[Col. 0272A] Hic, quia coelestis, paribus quoque pascitur escis.
Tali namque modo, nec non simili ratione
Visa vel audita sapiens praesentia cuncta,
Quae bene jam sentis, quibus et carnaliter haeres,
Semper id adverte quid spiritualiter edant:
Sic etiam sacrae Scripturae aenigmata quaeque,
Quamvis corporeas in eis det littera formas
Et sub terrenis maneant expressa figuris,
Ad coeli regnum, quod spirituale probatur,
Transformanda manent in spiritus agnitione.
Carnis enim sensus sicut terrestria sentit,
Sic intellectus divina luce refectus
Atque fides pura sapiunt coelestia jura;
Nil quoniam in coelis substantivum retinetur,
Cujus in hoc mundo speculum non sit vel imago,
[Col. 0272B] Et de consimili, quod non possit speculari
Inter carnalis aenigmata conditionis,
Quamvis perpigri nos simus ad hoc speculandum.
Sed ne quod refero dubitari possit ab ullo,
Quoddam pro speculo genus exempli perhibebo
Per quod jam melius cognosci caetera possunt:
Scis Dominum terrae merito a propriis venerari,
Haud secus et patrem matremque suis venerandos?
Qui tamen, ad summi nutum Patris aequiparati,
Nil aliud sane constant speculum nisi quoddam
Omnibus appositum, cunctis in corde statutum.
Nunquid nescimus, nunquid sentire nequimus,
Qua ratione Deus coeli terraeque Creator,
Omnia complectens et totum numine replens,
Debeat a propriis sator a factis venerari,
[Col. 0272C] Si fixa mentis acie novisse probamur
Quod factura sibi sic alterutrum veneranda est
Hoc, licet exterius in factis dissimulemus,
Interius certe nobis notum fit aperte,
Si tamen esse Deum cognoscimus atque fatemur.
Hinc est quod Dominus, coelestia dans rudimenta,
Proposuit cuncta per formas parabolarum;
Scilicet ut notis exponeret alta figuris
Hoc simul aenigma dictavit per sua signa,
Quae sic exterius mirando fecerat usu,
Ut tamen interius ferrent aliam rationem,
Qua velut in speculo studiosus quisque videbit
Quomodo venturae praesens vita assimiletur.
Inde etiam vatum quamplurima dicta piorum
Mysterium coeli depromunt parabolatim.
[Col. 0272D] Hinc et Paulus ait: Speculo nunc cernimus illa
Quae facie ad faciem quandoque videre meremur.
Nam, quod ait speculum, praesens intelligo saeclum
Quod velut impresso similatur cera sigillo,
Ut supra dixi, regno confertur olympi:
Et Christi regnum, quod constat vita perenn,
Ut lapidis firmum semper durare sigillum.
Sed nec in inferno substantivum quid habetur
Cujus in hac vita sit non aliquatenus umbra.
Nam cernens umbram dubitas fore corporis illam?
Sic quoque praesentem noli diffidere mundum
Et vitae et mortis formam gestare perennis.
Hic utriusque schola discendi, et nunc erit hora
In qua quisque legat quod se semper velit esse.
[Col. 0273A] Libera colla manent, quodcunque magis placet omni,
Sive vacare sacris vel adhuc haerere profanis.
Unde magis disce quae sit sapientia vitae,
Ut quae sint sursum sapias per mystica rerum,
Atque scias clare Scripturae arcana probare.
Nam studium carnis nihil est nisi formula mortis
Verum cum recolo quorumdam pectora caeca,
Scilicet illorum qui, semet in arte librali
Jactantes tantum, minus hanc factis imitantur,
Inde dolens et compatiens plus dicere cogor
Sim licet inculti, nec non sermonis inepti,
Ast utcunque queo vel paucula profero verba.
Et fortasse juvat, cum de libris perhibemus,
Qui prosint cunctis in lege sacra studiosis,
[Col. 0273B] Ac quid in his typicus doceat nos quaerere sensus,
Si mox lectores aliquo sermone monemus,
Ut, qui sint, discant, et ab illicitis resipiscant.
Denique nunc multi diverso errore gravamur;
Idcirco et variis instare libet monimentis,
Ut qui non uno, saltem ex alio aedificetur.



CAPITULUM XIII. Admonitionis sermo ad clericos: prius quidem ad illos qui in pastorali degunt regimine; deinde vero ad eos qui studio adhaerent saecularis tantummodo scientiae.


O qui confidens in multiplici ratione
Temet nosse putas pro falsis vera probare,
Aut idcirco magis imbutum te meditaris
Quatenus ad studium peccandi liberior sis,
[Col. 0273C] Seu Domino majus impune resistere possis,
Aut hujuscemodi vitio quocunque tumescis
Designate Deo sub cleri conditione,
Jam liceat paucis ad te pertingere verbis.
Cur rationalis hoc tale malum meditaris,
Ut per dona Dei, quae contulerat tibi sponte,
Plus aliis demens hinc extollaris in ipsum?
Ad mentem revoca Judaeae plebis olivam,
Quae Patribus sanctis quamvis exculta fuisset
Ac legis sanctae meruisset dona tenere,
Hinc licet et Christus juxta carnem foret ortus,
Cum se stare suis vellet confidere ramis,
Atque superbiret de legis traditione,
Contemnens subdi doctrinae spirituali,
Mox praecisa suis coepit marcescere ramis,
[Col. 0273D] Si Deus ergo comae nec naturalis olivae
Parcere decrevit, dum contra illum male saevit,
Nec tibi, qui gratis miserante Deo repararis,
Et velut abjecto plantatus es ex oleastro,
Si simul insanis, parcet manus Omnipotentis.
Ne sis ingratus tam mirandae pietati,
Quae tibi sponte dedit quod jam natura negavit.
Heu genus hoc hominum sublimius attitulatum
Tam cito pro facili vitiorum turbine pelli!
Ah sceleri solitum genus hoc et ad infima pronum,
Tanto se velle Domino magis esse rebellem
Quanto plus aliis praefertur honoribus almis
Est etenim verum quod sermo dat Ecclesiarum.
Quod quoque praedixit psalmorum carmine David:
[Col. 0274A] Cum carnalis homo fuerit sortitus honorem,
Par est jumentis et consimilis manet illis.
Nos igitur brutum genus hoc sumus et resoluto
Altius edocti sacrae moderamina legis,
Qui, cum praelati maneamus in arte librali,
Ut pene vivendi reliquis exempla daremus,
Et, si res peteret, occasio sancta veniret,
Pro fidei sociis etiam mortem pateremur,
Labimur in primis congressibus impietatis
Tanquam nil nisi contra vires inimici;
Et quod adhuc gravius miserabiliusque videtur,
Non solum fugimus quo praecipimur fore murus
Sed commissa etiam lacerantes, more luporum,
Quaedam vastamus, quaedam male destituemus.
Nam quibus, ut patres, deberemus dare victum,
[Col. 0274B] Si vis ulla loci vel casus posceret anni,
His ut raptores crudeliter advenientes,
Illa asportamus, quod erit miserabile dictu,
Quae pietas aliena dedit pro nomine Christi:
Cum peccatores malefacta sui metuentes
Ad nos pro veniae causa fugient capiendae,
His aut terribiles, plus quam res poscat et usus,
Seu plusquam liceat clementes inveniemur,
Vel, designantes super his decernere quidquam
Nostri cautela, tantum committimus illis
Quos sceleratorum socios existere scimus.
Nos, quia constricti sub sollicitudine mundi
Officioque ducis jungentes aut vice regis,
Commissae plebis curam pensare nequimus;
Indignumque foret tam claros tamque potentes
[Col. 0274C] Degeneri turbae nos ipsos suppeditare.
Sunt alii plures, quis conveniat labor ille,
Ut vulgus doceant et ut exemplis bene praesint;
Nos mundi proceres, nos constat ad otia natos,
Utque canum, volucrum sectemur ludicra tantum,
Seu, quaecunque placent, his deliciis potiamur:
Nam vitae hujus opes illos quaerunt seniores,
Qui supra dictis studeant insistere ludis,
Nec fuerit luxus quod mundi postulat usus.
Haec, si non dictu, tamen affirmantur in actu,
Sicut et ipse probat mos cleri quotidianus.
Est et adhuc vitium reliquis compar referendum
Ejus enim crimen qui speratur quid habere
Causa manet nobis ejusdem rebus abuti.
Tunc raptis rebus miserum non corrigit ullus,
[Col. 0274D] Ut pro commissis aliquatenus hic reparatus
Possit perpetuae flammas evadere poenae.
Sed quis tam doctus percurrere singula posset
In quibus auctores scelerum convincimur esse,
Nos, qui plus aliis divina negotia scimus?
Dummodo noster honor celebris habeatur in orbe
Et variis pompis rutilantes efficiamur
Nil manet illaesum per nos utcunque patratum
Aut male poscendo seu, quod pejus, rapiendo.
Qui complere nequit damnum, vel mente parabit,
Sic fuga doctorum necis exstat causa sequentum,
Nec gravior pestis, cum pastor erit gregis hostis.
Nam nimis audacter dum clerus abutitur orbe,
Quid tunc indocti possunt aliter meditari,
[Col. 0275A] Ni pariter cunctis perversa licere reantur
Jam merito flemus qui talia corda tenemus.
Imo dies venient, si non purgamur in istis,
Quamvis nunc risus nos occupet immoderatus,
Cum dolor aeternus circumvallat cruciandos.
Quid plus Judaeis agimus bene vel Pharisaeis,
Quos foris albatos legimus, sed pectore foedos?
Dum tantum lingua volumus complere statuta
Ut mihi fert animus, pejores, heu! sumus illis.
Maxime si quidquam praeter legalia scirent,
Hi fortasse minus tam triste nefas sequerentur.
At nos in libris non solum crimen eorum,
Sed quoque multorum cernentes gesta aliorum,
Quaedam composita pro vindicta reproborum,
Pro bravio quaedam sperando dicta piorum,
[Col. 0275B] Scire quidem transacta velut praesentia quimus,
Nec tamen a paribus vitiis cessare timemus.
Hos exsecramur, quod tam perversa studebant,
Non attendentes quia nos idem tenet error,
Qui praecepta Dei labiis tantum veneramur.
Ipsi nempe Deum, tanquam nos, ore colebant
Attestante Deo per Isaiae dicta prophetae.
Quae pariter Christus Judaeis postea dicit:
Haec plebs me labiis colit et corde est procul a me.
Saepe quidem loquimur de cognitione superna
Et cum magnificis perhibemus coelica verbis,
Pondera ponentes gravia in humeros aliorum,
Quae nec cum digito volumus contingere nostro
Ceu Domino cura non sit pro talibus ulla
Ac nos peccantes solita non arguat ira.
[Col. 0275C] Eligit ergo locum, quo conveniatis in unum
Vos quibus est licitum, nec non concessa potestas
Sub pastorali cura convertere mundum,
Ut, cum sit tempus veniae, mores renovemus,
Ac sicut per nos primum frigescere coepit,
Sic nunc a nobis recalescat amor pietatis;
Nam varios casus, quos perfert hic modo mundus,
Arbitror ex nostris prorsus contingere culpis.
Sic igitur totus corrumpitur undique mundus,
Cum cleri officium sectatur opus laicorum
Et pariter laici statuuntur in ordine cleri.
Sed dispar longe peccatum constat utrumque.
Denique plus peccant, qui plura sciendo probabant;
[Col. 0275D] Cuique datur multum, quaeretur ab hoc quoque multum.
Qui genus et speciem, proprium, commune doceris,
A rationali qui scis differre animale
Ex adjectivo, qui summa nosse laboras,
Quo, rogo, subvertit te tanta cupido sciendi,
Ne simul attendas haec temet cuncta monere
Quatenus agnoscas quid sit Deus et quid homullus.
Numlibet ad lapides vel ad ulla animalia fatur
Ut collata tibi testantur te venerandum?
Te magis alloquitur quidquid mundo retinetur,
Cui sunt cuncta etiam mirando subdita nutu
Ut studio simili sis subditus ipse datori.
Vis autem dici quo mens tua praecipitetur,
[Col. 0276A] Qui sensu pravo dialectica verba frequentas,
Vel quoscunque libros studio mundi pretiosos
Attendis tantum quid sub te sit moderatum,
Quot speciale decus hominis substantia gestet,
Cujus facturae collatio sit minor ad te;
Magnum quippe tibi brutis praestare videtur
Et reliquis rebus, quae consistunt sine sensu,
Non ut in his quaeras cur sit distantia talis
Inter eas et te, si tantum sis minor ullo,
Sed quo sublimis Deus in medio videaris
Atque per hoc valeas tanto securior esse,
Illicitis rebus tantoque licentius uti
Quanto praecellis haec omnia vi rationis
Haec est namque tuae conflictio philosophiae.
O labor heu qualis, quem fert intentio talis!
[Col. 0276B] Quam tenebrosus amor, quo lucis spernitur Auctor!
Ecce tuum studium coram te stat recitatum,
Ac cujus causa moliris discere multa,
Quam minus agnosci tractans fortasse putasti:
Verum fur captus et legis more coactus
Prodere quippe valet furti socios, sed et artem,
Nec cujusque doli plus quisquam noverit usus
Quam qui per similis machinas interfuit artis,
Quamvis ad mores convertatur meliores.
Saepe etiam vitium, quod non cognovimus actu
Alterius dictis aut moribus experiemur.
Sic qui mundanae recolens figmenta sophiae
Haec mea dicta legis, testata tuae decus artis,
Judice te, testor quia me tuus haud latet error,
[Col. 0276C] Seu recolendo ipsum vel cognoscendo aliunde,
Multa licet referas, ne quo tendas videatur,
Quod simulas scitur, quo tendis et id sapietur.
Nec labor hic magnus verae fit simplicitati,
Ut circumductae variam paradigma loquelae,
In qua spes omnis mundanae ponitur artis
Cum differre loqui facundia summa putatur,
Mentis perspicua possit dignoscere luce.
Sed quid verborum conflictu credis in ullo?
Certe per proprios citius cognosceris actus,
Quamvis tot linguas posses retinere quot artus:
Fructibus ergo suis arbor cognoscitur omnis.
Non miramur enim de versuta ratione.
Quis ullum crimen poterit vix ferre stuporem?
Nam quo cognoscas nos ignaros minus esse,
[Col. 0276D] Ac non mirari quae sit versutia mundi,
Quam tu carnalis appellas philosophiam,
En mundi proprium est duplicem sensum retinere:
Unum voce feras, alium sub pectore volvas;
Optima voce quidem, sed pectore pessima nisus;
Pro bonitate malum, pro vero reddere falsum;
Dissimulare quod es, sed quod non es simulare;
Et quodcunque geras stolidum te nolle videri.
Jam prolata tibi breviter sapientia mundi:
Si placet, esto comes, sin autem, linque quod horres.
Liber adhuc exstas quo vis tua vota remittas.
Sed si contendas terrestria discere tantum,
Ut tibi sub coelo valeat compar fore nemo,
[Col. 0277A] In vanum vivis, si non divina requiris.
Nam capite abscisso ceu nil vita potietur,
Sic nos absque Deo remanemus mortis imago.
Nos adjectivum, Deus est monarchia rerum.
Ergo edoctus ad hoc, ut verba arcana resolvas,
Discute quid maneat adjectivum sine summa,
Non sensu carnis, verum moderamine mentis.
Da summam Domino, reliquam partem tibi serva,
Ut tanti capitis membrum fieri merearis.
An, credens aliquem salvari posse sciendo,
Vis tantum nosse quid dicatur Deus esse,
Nec simul ut factis ejus praecepta sequaris?
Primus hic, o lector, qui te subverterit error,
Jam caecatus eris, jam nulla scientia cordis,
Cum quidquam tale meditaris in Omnipotente,
[Col. 0277B] Ut secreta sui perquiras more rapaci.
Haec audis surdus, et cernis ad omnia caecus,
Ni simul in lectis sit tota intentio mentis.
Carnis enim sensus sine spiritus errat ubique.
Nonne Deum tentas, cum sic accedis ad illum,
Ut quid sit discas, et quid jubeat minus addas?
Non poterit falli judex tam cautus in omni.
Verum dico tibi, dictum contemnere noli:
Quo plus mundanae dilexeris alta sophiae,
Ethnica verba legens vel in ipsis moribus haerens,
Tam magis insipiens, nec non indignus, haberis
Coram mysteriis divinae simplicitatis.



CAPITULUM XIV. De casuum meorum relatione, quam hic adjeci ad compescendam pertinaciam cleri.


[Col. 0277C] Nunc etiam memorans, quod non utinam ipse probatem!
Nullum tam durae cervicis in omnibus esse
Quam qui divinis imbutus erit documentis,
Si quid in errorem vitiis cogentibus actus
Mentis laxatae conceperit improbitate,
Tanquam Judaei de catholico ordine lapsi
Ut quoque sunt cuncti, falso pia scita secuti,
Quorum duritiam reor illis aequiparandam:
Propterea monitis subjungo exempla relatis,
Ut qui nequaquam per verba velit renovari
Discat vel casus trepidare mei miserandos.
Nosco equidem, nosco commenta tuae rationis
Et conjecturam, qua te praecellere credis,
Qui spe mundana dispexeris haec documenta,
[Col. 0277D] Utpote qui tecum quondam nitebar id ipsum.
Nam perscrutari cupiens subtilia quaeque
Quorum notitiam multos gestire videbam,
Charus ut in mundo nec non praestantior essem,
Omne lucrum statui gentilibus associari,
Cum quibus est major studiis liberalibus ardor.
Sed Domini mira pietate interveniente
Multimodi generis obstacula tanta subibant
Ut quo plus cuperem praedicta negotia niti
Tam magis ex aliquo casu depellerer inde;
Nec tamen advertens quid causa haec significaret,
Caecatus vitiis volui desistere coeptis:
Tunc cum converti nullius dogmate vellem
[Col. 0278A] Atque fidem rectis nullatenus exhibuissem,
Maxime quod plures mundi vidi esse sequaces
Hos et praecipue qui doctores perhibentur,
Qui curas animae jam suscepisse videntur;
Ac mirans primo super hoc errore profundo
Quare duces populi perversa magis sequerentur
Mox simul illectus cum non solum reputarem
Hos inrecta sequi, sed et in sacris documentis
Esse aliquid scriptum quod jure foret reprobandum,
Cui non deberet toto quis credere corde,
Sed carnis sola satis essent exteriora:
Ah, ah, quam stolidus! cum saepius haec meditarer
Diffidensque sacris Scripturarum documentis,
His quoniam paucos factis haerere videbam
[Col. 0278B] Et toto nisu conversus ad ethnica scripta
Ne dispar reliquis postponerer undique doctis
Ore quidem Christum, sed amarem pectore mundum,
Et, ceu dignus eram, tutus nusquam remanerem,
Sed magis atque magis diversa clade subactus
Jamque loco quodam noviter veniens habitarem,
Ex improviso cum quadam nocte jacerem
Somno depressus nimio, per somnia vidi
Quemdam praevalido conanime me ferientem;
Tamque diu mira scio me sentire flagella
Ut jam dissolvi caedis gravitate viderer;
Atque haec interea, velut est visum, meditabar
Ex Domini jussu nullatenus hunc fore missum,
Qui me tam longe cruciaret tamque severe;
Denique si Domini, sciret mihi plus misereri;
[Col. 0278C] Nam qui caedebat vindictae signa gerebat,
Verbere utrumque latus tanquam discerpere nisus
Nullas dansque moras inter studium feriendi
Ut super objectis saltem mutire valerem;
Multa etenim feriens objecit crimina nota;
Sed velut ex nimia commotus id annuit ira
Nunquam velle mihi vel parcere vel misereri.
O quam prolixa mihimet nox visa erat ipsa!
O quam districtus qui tales ingerit ictus!
En iterum fateor, quod per Dominum quoque testor,
Tam graviter caesum, sicut constat mihi visum,
Ut, dum sensissem me primo dehinc vigilantem,
Tam me, quam lecti stramenta quibus recubavi,
Sanguinis ex nimio fluxu madefacta putarem.
Ast, dum corporeo non sensi talia visu,
[Col. 0278D] Haerebam dubius quid circa me foret actum:
An carne exutus vel adhuc sim corpore functus?
Necdum namque Dei tantam novi bonitatem
Ut dignaretur me vel quemquam sceleratum
Visu hujusmodi prosternere, sive monere,
Quamvis saepe prius per somnia mira monerer,
Et quamvis etiam pridem tempus memorarer
Quod de Hieronymo narrat scriptura beato:
Sed credens illum meritis ad coelica raptum
Nil mihi perverso par evenisse sciebam,
Cui nihil est visum, nisi tantum verbera passum.
Mane igitur facto, cum vitae certior essem
Insolitusque tremor constringeret omnia membra.
Vestibus exutis quaerebam stigmata carnis
[Col. 0279A] Quae cum vidissem, sed et ex alio didicissem,
Clam per id accito signum monstrare doloris,
Tum demum certus, quid perferret quoque flatus,
Nec tamen ausus eram citius haec dicere cuiquam.
Post haec confestim vario languore gravatus,
Et, quod cunctigenis est plus miserabile morbis,
Ut defertur ab his quorum me cura revisit,
Nunc quasi phreneticus vix a multis religatus,
Mox velut exanimis desperatusque jacebam.
Haec tamen ipse scio, quod per Dominum quoque testor,
Saepe ita me pressum conventu daemoniorum,
Ut nec pro venia, qua jam moribundus egebam,
Catholicae fidei tenuissem scita vel ulla.
Interea crebro visu rapiebar amaro,
[Col. 0279B] Quo nimis horrendas potui cognoscere poenas.
Hoc quoties fuerat mihi visum est esse perenne.
Tunc tandem sensi quid jam mereantur iniqui,
Et memini dictum: Deus inspicit omne secretum,
Qui, hic cuncta mei denudans intima cordis,
Judicio justo dedit me semper inesse,
Quae olim cum reliquis credere posse putabam.
Nam nihil injustum me jam proferre querebar;
Verum mirabar divinae vim pietatis
Tempore sub tanto stolidum memet patientis.
Quid mihi tunc Socrates, vel Plato Aristotelesque,
Tullius ipse rhetor, mundanae dogmatis auctor?
Dic quid enim misero mihi tunc prodesse valebant?
Quos si non legi, per tempora multa cupivi
Affectuque ipso discendi adii loca quaedam,
[Col. 0279C] Quae pro mundanis mihi cultibus optima duxi.
Sed me praeveniens Domini clementia ubique,
Quam prius exposui, ratione retraxerat inde.
Illa tripertita Maronis et inclyta verba,
Lectio Lucani, quam maxime tunc adamavi,
Et cui jam nuper, divinae legis adulter,
Sic intentus eram quod vix agerem reliquum quid,
Atque legentem ipsum cepit me haec passio primum.
Sed necdum poenas credens exinde futuras,
Languidus, ut poteram, legi studiosus eumdem,
Donec ullius vigor exstiterat mihi sensus.
Quam veniae causam qualemque dabant medicinam,
Cum nec signa crucis potuissem ponere fronti,
Et sine spe positus constringerer undique poenis,
Quas nec proferri facile esse reor neque credi,
[Col. 0279D] Nunc invisibilis patiens tormenta doloris,
Mox ex visibili nimis afflictus cruciatu!
Nam, quo praeteream diversa quibus cruciabar,
Unum de multis, quod jam memini, reserabo:
Scilicet in tali versabar saepe stupore
Ut lux atque dies quid vel sint nescius essem,
Nec carnale aliquid plane dignoscere possem,
Intendens solum quo flatus agone trahebar.
Sed satis hinc dictum. Properemus nunc aliorsum.
Postquam mira Dei clementia me reparavit,
Sanus et ex toto factus sum tempore parvo.
Jam mox oblitus quos passus eram cruciatus
Ac quae sunt visa reputans ut somnia vana,
Rursus decrevi captare negotia mundi.
[Col. 0280A] Sed cum perplures, quae passus sim referentes,
Et quod non frustra fieret correptio tanta,
Ne monachile jugum suaderent ad subeundum,
Re super hac dubius cepit praecordia sensus.
Cumque dies pauci post haec essent revoluti,
En iterum subito tali languore gravabar
Ut verrucarum tumor ingens insolitusque,
Horrendo vultum circumdans stigmate cunctum,
Orbibus obductis oculos quoque contenebraret.
Praeterea corpus totum capitur paralysi,
Excepto linguae, sed et officio labiorum,
Quo quae proferrem fari tantummodo possem.
Interea tali cum comprimerer cruciatu,
Tunc memorans tandem quae sim passus quoque pridem,
[Col. 0280B] Quod contra stimulum sit cuique resistere durum,
Quodque supervacue mundo servire studerem,
Christo promisi me ferre jugo monachili.
Hoc cum vovissem, melius mihi mox fore coepit
In tantum, ut fruerer incessu mane sequenti.
O miranda Dei pietas et gratia Christi,
Quae memet miserum totis contraria nisum
Tam pie prostravit, tam clementer reparavit!



CAPITULUM XV. Qualiter post aegritudinis variae flagella ad monasticae professionis redii vota.


His ita transactis evasi vincula mortis
Et non post multum rediit vis pristina rursum.
Tunc quamvis vario carnalis pignore nexus
Hoc totum linquens, quali moerore, Deus scit,
[Col. 0280C] Ut rudis athleta progressus ad altera bella,
Quae prius abjeci secreta requirere coepi.
Nam praeter votum quod jam nuperrime feci,
Olim promisi, cum parvus adhuc puer essem
Ac spe discendi pollerem more scholari,
Me submissurum legi sanctae monachorum.
Quod quia sic gessi nullius jure coactus,
Nec sub teste palam, sed clam compunctus amore
Solius Domini, quoniam bene discere coepi,
Et quia cum monachis primum discens retinebar,
Proh dolor! hoc votum rebar pueriliter actum
Consilioque levi promissum tale neglexi,
Dum simul et mundus me falleret atque juventus.
Sed quia promittens solvendi debitor exstat
Et semel emissa voti sententia recti,
[Col. 0280D] Quam cito persolvi, nedum quandoque necesse est,
Dum datur hac vita fungi tanquam rediviva,
Inde jugo leni sic pulsus colla subegi,
Efficiorque pudens et mirans saepius ex hoc,
Quod tam vix adii servimina suavia Christi.



CAPITULUM XVI. Quia non solum palam professus, sed etiam quoris occulte mundo renuntians illicite mundana repetat.


Quae tamen idcirco volui depromere scriptis,
Ut si forte pari se voto quis liget unquam,
Jure procul dubio solvendum mox sciat esse.
Non loquor hoc tantum, si coram abbate professus
Induerit habitum juxta normam monachorum,
Cujus in Ecclesia fuerit conversio nota;
[Col. 0281A] Sed quocunque latens sit libera vota retentans,
Qui jam compunctus pompis mundi abdicat hujus,
Atque Deo gratis proprii offert intima cordis,
Quamvis sit nullo, nisi tantum teste superno;
Cum quoque, ceu credo, maneat distantia nulla,
Utrum quid Domino clam sive palam voveatur,
Ad vomitum pergit, si post mundana recurrit,
Nec non illicite fruitur carnaliter orbe.
Denique nemo manum propriam mittens in aratrum,
Aspiciensque retro coeli regno manet aptus,
Nec poterit quoquam promissa refellere pacto,
Ni reduci luctu, quod vovit, compleat actu.



CAPITULUM XVII. Quanta pericula tentationis in initio pertulerim conversionis.


[Col. 0281B] Ista per excessum generali more locutus,
Nunc iterum proprias cupio subjungere causas;
Scilicet explanans, quali possum ratione,
Quas post languores diversos atque frequentes
Tentandi machinas fuerim perpessus ab hoste:
Ut dum conversis patefit descriptio talis,
Plus sint solliciti, si forte velint renovari,
Ac se non frustra credant sprevisse caduca.
Nam dum tanta mei nudare pericula vellem,
Qualis et interea Domini esset gratia mecum,
Quid nisi communem fueram ratus utilitatem?
Atque utinam fari digno sermone valerem,
Qualiter impurus et ad infima nulla secundus
Semper pro studiis intentus eram vitiosis,
[Col. 0281C] Et conversus ab his quantas artes inimici,
Quot fraudes Satanae sensi tunc primitus in me,
Interdum solitis erratibus illicientis,
Scilicet ut legerem, tanquam prius, ethnica scripta
Nunc per inexperta phantasmata prosilientis,
Me quibus aegrotum nimiis et cladibus actum,
Nec non jam juvenem carnis stimulos patientem,
Nunquam posse pati bellum vitae hujus amarum,
Sed multo melius paulisper sumere vires
Vita in praesenti famulando carnis amori,
Usque juventutis dum noxia vis minuatur,
Et post haec facile me sursum tendere posse,
Cum virtus omnis se sponte subegerit aevo.
Inspirabat et hoc, quo vix subsistere quivi:
Scilicet incassum me talem velle reverti
[Col. 0281D] Agmen, quem tantum decreverat esse profanum,
Exoptans etiam parili me more probari,
Quatenus hinc aliqui discentes aedificari,
Sed contra illecebras, et tentamenta pararent,
Ac monstraretur Domini clementia mira,
Nam cum me recipit, nullum miserando relinquit.
Nec dubitare queo de cujuscunque salute,
Qui de commissis veniam quaerit malefactis.
Plurima passus eram, miracula multa videbam,
Quae nequeo verbis hic promere, nec reminiscor.
Haec modo sufficiant nostris inserta loquelis,
Ut vim mundanae cognoscas philosophiae,
Divinis quantum det legibus impedimentum,
Obcaecans animum, ne possit cernere verum,
Et memorans poenae semper causas alienae
[Col. 0282A] Qui me sub tali permitteret anxietate.
Ceu non ipse meis peccatis hoc meruissem,
Sed magis injuste premerer Domini austeritate
Intulit et bellum, sicut praedixit, amarum
Temporibus multis idem saevissimus hostis
Per carnis stimulos et luxus illecebrosos:
Praeterea nimiis cruciatibus et diuturnis
Vix ut et esse Deum meditari praevaluissem.
Quo tamen ex stimulo tanto plus sum cruciatus
Quanto jam nullum cognoscens talia passum,
Et merito; quoniam dubius divina colebam,
Cum mundi florem tantos captare viderem.
O incredibilis variae suggestio fraudis
Qua circumveniens antiquus denique serpens
Memet mortiferae pervasit more sagittae
[Col. 0282B] Haec nisi perferrem, vix talia credere possem.
Sed Domino grates, quia tantos nosco labores
Semper ei grates, qui sic tribuit mihi vires:
Ut licet interdum magno moerore gravarer
Ex tentamentis supra jam commemoratis,
Saepius interea fultus virtute superna,
Ac cordis gremio mea jugiter acta revolvens,
Et quod saepe refert Scriptura Deum miserantem
His, qui sollicito quaerunt se et pectore toto,
Quodque Deus justus nil permittit sine causa
Et quod ei nulla res impossibilis exstat,
Non solum paterer Satanae haec suggesta libenter,
Si modo tristatus, post hoc cito laetificatus;
Sed quoque si gladii rabies et sanguinis actor
Exigerent mortem, pro Christo promptus adirem,
[Col. 0282C] Perpetis ut poenae tantum salvarer ab igne.
Et quam suave jugum nunc sentio Christicolarum.
Cujus quotidie desidero jura subire,
Qui vitiis crebris constans abjectio plebis
Exosus pariter ipsisque parentibus essem.
Nam reditum lapsis me quippe minus violatis
Difficilem tradens hoc impossibile suasit,
Ut mihi, cui nullus sit pravorum aequiparandus,
A tam districto veniae spes judice detur.
O quoties fragilem, sed et infirmum fore testans
Compede ceu quodam constrinxit et afficiebat,
Ne mea mens stabilis ad propositum remaneret!
Nunc nimis immitem mihi finxerat Omnipotentem.
Ipse magis cautus, quae sunt vitanda, relinquas.
[Col. 0282D] Non igitur spernas; quia res tibi profero gestas,
Quod modo te monitis nunc casibus instruo nostris.
Saepe per exemplum melius doctrina notatur.
At si non credis certe quandoque videbis,
Et quam districtam tunc experieris habenam.
Peccantes pariter, quia quamvis hic varientur,
Ac sub dissimili moderamine corripiantur,
Par ibi poenalis sententia corripit illos:
Inde sibi nullus fingat solatia lusus.
Aut hic conversus emendat sponte reatus,
Aut invitus ibi mirando traditur igni.
De quo cum recolo, quantum queo jam memorari,
Admiror semper de me primum vehementer,
Quomodo quis tantum perferre queat cruciatum,
Et quae duritia teneat sic pectora nostra,
[Col. 0283A] Ut licet inferni simus de carcere certi,
Hunc trepidare parum, vel forte nihil videamur.
Quamvis vidissem, quamvis sim passus eumdem,
Me fateor mutum, nec quidquam promere possum,
Quod poenae tali dictu queat aequiparari,
Ni ratione aliqua componam mente profunda
Hanc ad praesentem poenam ceu corpus ad umbram.



CAPITULUM XVIII. Quod haec cuncta ad clerum dicta non aliter a me nisi compatientis amore sint prolata.


Haec igitur clero statui proferre monendo,
Non ut quemque sciam plus quam me corripiendum,
Cui proprii mores aeterna silentia ponunt;
Sed quasi compatiens variis erroribus orbis,
Quos reor augeri vitiis quam maxime cleri,
[Col. 0283B] Atque ope consilii prodesse volens simul omni
Quod me laedebat, dum nosco aliis nociturum,
Ac quod profuerat, dum cunctis hoc quoque vellem,
Promere cogebar hujuscemodi rationem.
Sic Evangelii prodit quoque lectio sancti,
Sanato cuidam Dominum praecepta dedisse
Ut divulgaret quae dona Deus sibi ferret.
Hinc instructus ego divina charismata dico,
Quodque mihi illicitum propria virtute probatur,
Hoc fraternus amor, et zeli norma ministrant.
Audite ergo, precor, quae vos, licet infimus, hortor,
Et pensate minus quis sim, sed qualia dico.
Clerum namque monent, in quo simul ipse monebor,
Non minus idcirco laicis verbum dare curo;
Quo si forte velint, extollere se prohibentur,
[Col. 0283C] Ne velut ignari sint in peccamine tuti,
Sed potius humiles huc exhibeant simul aures,
Et sic communis habeatur sermo salutis.



CAPITULUM XIX. Admonitio etiam facta ad laicos.


O quos vulgaris laicos cognominat usus,
Vos jam convenio, vobis haec verbula promo.
Nunquid enim sola Scripturarum documenta
Legis divinae demonstrant cognitionem,
Ac quos contingit ignaros esse librorum,
Sciri coelestis vos excusare potestis?
Nonne Creatorem testantur cuncta creata,
Quis velut in libris illum cognoscere quitis?
Haec licet a reprobis indiscrete accipiantur,
Atque sinistrorsum prorumpat abusio eorum:
[Col. 0283D] (Per se quippe Deum perhibent concorditer unum)
Quid prodest vobis utcunque scientibus aequum
Explorare vias, quibus excusatio vestra
In conspectu hominum securior inveniatur,
Cum Deus, inspector cordis renumque probator,
Dissimulatores coram se vos sciat esse?
Nam licet in nobis, qui doctores perhibemur,
Recte vivendi minus exemplum videatis,
Et sceleris vestri velut auctores maneamus,
Vos naturali tamen ingenio moderati,
Aut quocunque modo divinum jus sapientes,
Si quid post talem pietatis cognitionem
Amplius erratis, scelerum consortia fertis,
Et per notitiam transgressores simul estis.
[Col. 0284A] Si vos culpa minor, tamen arcet conscius error.
Sed ne falsidicus videar, cum talia scribo,
Hoc est, cum laicos dignoscere dico superna,
En iterum exemplis haec argumenta probabo,
In quibus, ut spero, multorum corda movebo.
Nostis enim solem totum lustrare per orbem,
Ac quocunque itis, quasi praesentem fore scitis,
Cum tamen ut servus famuletur fructibus orbis
Imperioque Dei semper sit subditus omni;
Nunquid sol quemquam de luce sua removebit,
Aut propriae lucis radios abscondit ab ullo?
Hinc vos, si vultis, Domini jubar inspicietis,
Quam clemens mundo, quam totus constet ubique,
Dum lumen tantum vestri concedit ad usum,
Cujus per totum splendor diffunditur orbem,
[Col. 0284B] Sic super injustos effulgens ut super aequos.
Quod si dixeritis aliquem posse hoc dubitare,
Ille creaturam, quam solem noverit esse,
Ante Creatorem conatur ponere solem,
Majorem soli tribuens vim quam Omnipotenti.
Sic et de reliquis rebus pensare valetis,
Si tamen ulla piae pulsat vos gratia vitae.
Nunquid nescitis terrena negotia amare?
Quod prope, quod longe quoquam gratum retinetis,
Hujus amatores in vestris cordibus estis,
Nec quid in hoc durum censet dilectio rerum.
Hinc excusandi nulla est occasio vobis.
Quin si curatis, et amare superna queatis,
Quod plus diligitur, hoc praepositum perhibetur.



CAPITULUM XX. Quia nil aeternae saluti praeponendum sit.
[Col. 0284C]

Si vis salvari, nil huic praepone saluti.
Nam licet audaces nequiter jam vivere plures,
Et nimium vanis videas insistere causis
Quas pro justitia fert consuetudo maligna:
Tu tamen horresce vitiis in talibus esse,
Ac fugito miram venturi judicis iram,
Qui tanto gravius hominum discusserit actus,
Quanto nunc patiens clementer sustinet omnes.



CAPITULUM XXI. De cibi potusque parcitate servanda.


A dapibus lautis et potibus immoderatis
Sollicitus templum custodi corporis aptum:
Ne, dum fervescis semper carnalibus escis,
[Col. 0284D] Et velut hydropicus nimii potus geris usus,
Jam divinus amor minus in te sit habitator;
Vis etenim mentis languet pinguedine ventris
Ac crassata caro gustat coelestia raro.



CAPITULUM XXII. De somni quiete temperanda.


Ne nimio soleas tua tradere membra sopori
Sicut enim cura somni satis est adhibenda,
Ut fragiles artus vires possint reparare;
Sic frenanda caro nimii ex dulcedine somni,
Ne per torporem desuescat ferre laborem,
Quem pro peccatis crebris debemus habere,
Ut conregnemus qui nunc simul inde dolemus.
Nam bos nec comedat qui jam juga ferre recusat.



CAPITULUM XXIII De abjiciendo pretiosae et superfluae vestis cultu.
[Col. 0285]

Esse studens noli pretiosis vestibus uti,
Per quas praecipue datur extollentia terrae.
Sed cur haec dico de vestitu pretioso,
Cum vitium quoddam magis exsecrabile cernam,
Quod tam praelati qui cognoscunt mala mundi,
Quam plebs ignara verrunt cum vestibus ima?
Heu plebs! heu rector! qualis vos aggravat error:
Cum contemnentes videmus nudos et egentes
Et sibi monstrantes qualis sit gloria vestra,
Sub pedibus strata geritis concessa talenta?
Sic et jam dives Evangelio recitatus,
Cum se quotidie variis epulis satiaret,
[Col. 0285B] Nec panis micas Lazaro concessit egeno.
Ad cultum vitae moniti quandoque redite.
Nam, rogo, quid prodest hodie splendescere quemquam
Qui cras aut citius fortasse perit moriturus?



CAPITULUM XXIV. De vana gloria fugienda.


Cum bona quaeque geris, nec mundi laude graveris
Sed magis esto memor, quis sit bonitatis et auctor
Et cujus dono tibi sit vitalis origo.
Denique ceu sine se poteras nullatenus esse
Sic nisi divino respectu praeveniaris,
Nec saltem nosse quidquam potes ex bonitate.
Huic idcirco refer, si quid facias sapienter.
Et quia saepe homines censent hoc laude colendum,
[Col. 0285C] Ante Dei nutum quod jam constat reprobatum,
Laudibus humanis qui credit, fertur inanis.



CAPITULUM XXV. De obedientia.


Sive patri carnis, seu vitae spiritualis
Omni praelato subjectus sis quasi Christo.
Nam cum nil juris sine jure fit Omnipotentis,
Contra ipsum Dominum molitur tendere collum,
Qui dedignatur cuicunque subesse magistro.



CAPITULUM XXVI. Quod pro rebus dubiis, quas nil prodest scire, non sit quaestio facienda.


De rebus dubiis noli contendere verbis,
Ac quae dant nullos animae discentibus usus,
[Col. 0285D] Quomodo, cur, quando coepissent stare vigendo.
Isthaec praeteriens quid sint exquirere noli
Sufficiat cunctis normam rescire salutis
Quae nos ad patriam monstrat remeare beatam
Nam decet incertum jus exspectare supernum.



CAPITULUM XXVII. Quia facile in re notissima et aperta erretur, nisi bonis operibus veritatis scientia confirmetur.


At quia sunt multa fidei certissima dicta,
Quae mens suggestis cum delectatur iniquis
Utpote caecata nescit perpendere vera,
Semper ab illicitis compesce negotia mentis
Ut lumen verum tibi sit super abdi a rerum,
Ac bona de pravis veraciter edere possis;
[Col. 0286A] Nam perversa studens nequit in Christo fore prudens.



CAPITULUM XXVIII. De concupiscentiae carnalis tentatione superanda


Si carnalis amor, sensus puerilis amator,
Te tentando petat, ne mox orando quiescas.
Ut nequeat talis mentem perrumpere pestis,
Scilicet ad petram, qua Christus significatur,
Juxta Psalmistae doctrinam rite recurrens,
Affer et allide quidquid teneas puerile.
Nam per idem bellum coeleste datur tibi regnum
Et qui tentari, non permittit superari,
Ad se duntaxat, quos omnis cura relaxat



CAPITULUM XXIX. De honoris et primatus ambitione fugienda.


[Col. 0286B] Ne quaeras votis mundani culmen honoris
Effectuque tui princeps existere noli.
Nam quo plus aliis praelatus niteris esse,
Tam magis invisus coram Domino reputaris;
Et ceu prudentis liber enarrat Salomonis:
Judicium durum super haec est sceptra futurum.



CAPITULUM XXX. Quod licet homines potentia abutantur, potestates tamen a Domino juste tradantur.


Sed licet haec pauci curent attendere verba,
Atque praeesse prius, quam discant, quid sit habena,
Prorumpant plures carnali more tumentes:
Quin (quod ridiculum vel dictu jure videtur)
Ad curas animae nunc infantes statuantur,
Ceu non sufficiat his, per quos ista parantur
[Col. 0286C] Perdere se solos vitae praesentis amore
Ni secum socios ducant ad tartara multos.
Esse potestatem quamdam tamen haud dubitamus,
Quae sub amore Dei suscepta valet retineri:
Cum nisi juste ab eo descendat, nulla potestas,
Non igitur sceptrum de summo Rege statutum
Erroris causam rectoribus ingerit ullam,
Sed vitium plebis, necnon delicta potentis,
Qui nec rite capit, nec captum jus bene ducit
Judicio justo permissa merentur abuti
Audiat huc ideo, cujus mens flagrat in aequo,
Qualiter ad sceptrum vel ab ipso sit veniendum.



CAPITULUM XXXI. Quomodo ad potestatem quisque promoveri, et si iterum eadem debeat relinqui.


[Col. 0286D] Si te consilium ratio et perstans aliorum
Pro spe virtutis cupiat praeponere curis,
Res nec honesta tibi permittit posse reniti,
Si sic electus capies arcem dominatus,
Ordine divino jus hoc descendere credo,
Et reor esse nefas, si tunc contrarius exstas:
Si tamen, ut dixi, virtutis spe cupiaris.
Sin aliud quidquam mundano fingitur usu,
Quo jus Ecclesiae vero fraudetur honore,
Sicut nunc multi ponuntur in arce regendi,
Ut vice rectorum sint pressores miserorum,
Ac tali specie mundo deserviat omne
Quod vel subjectis seu pauperibus detranatur,
Non solum juris electio erit fugienda.
[Col. 0287A] Sed quoque post aditum, si res nequit ante videri
Nec tunc speratur haec ad meliora patrari,
Aut subjectorum vel culpa praepositorum,
Liber erit reditus, et deponenda potestas,
Ne pariter pravis dare consensum videaris.
Sufficiat soli quo aliis prodesse nequibis.
Nam miserum est valde te tantum velle praeesse
Praelatique loco nil exercere regendi.
Ne cupias ergo judex his associari
Sub fidei fictae, vel quavis conditione,
Quos tu non poteris deflectere legibus aequis.
Sit tua mens potius sic constans in bonitate
Ut perversorum solidatur in improbitate.
His praelibatis de fascibus accipiendis
Et quos omnino fugit ecclesiasticus ordo,
[Col. 0287B] Nunc veniamus eo quo jam sunt tradita sceptra,
Ut doctrina aliqua prosimus habentibus ipsa.



CAPITULUM XXXII. Quali cura et se et commissos rector unusquisque debeat custodire.


Ergo effectus ad hoc ut judex sis aliorum,
Vel quando ipse tui vigilanter vis dominari,
Mox probus ac stabilis, juxta mores gravitatis,
Ex omni gestu speculum moderaminis esto,
Monstrans exemplo quaecunque doces bona verbo,
Ne tibi dicatur quod vox divina profatur:
Cur oculo fratris festucam tam bene cernis
Et minus inspectas quam tute trabem quoque gestas?
Quove modo fratri poteris sic consiliari:
[Col. 0287C] Frater, festucam de luce tua sine ducam,
Ipse minus cernens quid contenebret tibi visum?
Aufer, quaeso, trabem prius ex proprio, simulator,
Et tunc festucas ex fratris lumine ducas.
Hoc simul attende dictum specialiter ad te
Quod Dominus cunctis jam praedicat ore Davidis:
Cur tu justitias aliis perhibendo revelas
Ac quid in ore tuo legis documenta reponis,
Qui contempsisti doctrinam, quam retulisti?
Nam si raptorem cernebas atque latronem,
Currebas pariter, et cum moechantibus alter
Factus adulterii te consortem posuisti,
Diversisque dolis componens semina fraudis
Scandala, quae poteris, contra fratrem machinaris,
Haec igitur sedula tecum ratione revolvens
[Col. 0287D] Corrige te primum, qui rector sis aliorum.
Nam domui propriae contemnens rite praeesse
Quomodo sollicitus fuerit provisor alius?
Aut cui compatitur qui nec sibimet miseretur?
Ne personarum sis acceptor variarum,
Gloria quas mundi pro spe conducit inani,
Sed Domini jussis quicunque subactus habetur,
Ejus opem quaere, tali studiosus adhaere.
Nam qui non metuit se tradere perditioni,
Ille tibi forsan vitae suggesserit otia.
Promptus vel facilis ad risus scandala ne sis,
Nec referas dictum quod consuescat dare risum.
Nam, ceu cujusdam testatur vox Sapientis,
In risu stultus nimios dat voce tumultus.
[Col. 0288A] Et ne plura velis, cum fari paucula possis:
Nam sapiens verbis perstringit plurima paucis.
Hoc etiam summa studeas perpendere cura:
Cum tempus fandi, vel quando sit hora tacendi.
Tempus conveniens, quae cuncta negotia quaerunt.
Eloquiis castis, moderata voce fruaris,
Blandus mansuetis, districtus et esto superbis.
Nam velut immitis das scandala multa pusillis,
Sic e diverso si vis levis esse superbo,
Ecclesiae magnum conferre studes detrimentum;
Denique permittens regnare caput vitiorum,
Virtutis summae destructor coeperis esse,
Atque per hanc causam Domino plus ipse resistis
Quam qui permissus fortassis nescius errat.
Unde prius modicum tumidis clementia prodest,
[Col. 0288B] Qua sua colla pio doceantur subdere Christo.
Qui velit his juste condescendendo juvare
Arguat, admoneat blanda primum ratione,
Mellita variis Scripturarum documentis;
Cumque sat est verbis, gravior sententia detur,
Quam simul assiduae precis affectus comitetur,
Donec clarescat, si tanta juvet medicina
Ut convertantur et mites efficiantur.
Quod si nil horum vitiosis proderit actum,
A te secernas quos aedificare nequibas,
Ne gravius damnum patiatur grex meliorum.
Discordes revoca, fautor moerentibus insta,
Naturam refovens, vitium succidere nitens.
Ne duplex animo, nec suspiciosus in ullo,
Nec sis zelotypus, nec avarus, non animosus.
[Col. 0288C] Confer opem miseris quamcunque vales et egenis.
Christi servitio super omnia deditus esto.
Cuncta quidem nobis tunc supplementa parabis,
Si non, Christe, tibi primum volumus famulari;
Sicut et econtra succedunt prospera nulla,
Si tibimet soli non conamur fore proni.
Jugiter hoc tracta, ne quid facias sine causa,
Et ne laesuram per te quis perferat ullam;
Sed magis aedifices in cunctis moribus omnes.
Nullus quippe palam faciet soli sibi quidquam,
Illeque praecipue qui rex aut doctor habetur
Sive gerens rite reliquis dat semina vitae,
Vel faciens prave multis est causa ruinae;
Scilicet exemplis capiuntur utrinque sequaces.
Nam velut atteritur effectu seu renovatur
[Col. 0288D] Corpus carnali, sic mens ex spirituali.
Et non solum ideo debes existere cautus,
Quatenus evadas mortis discrimina solus,
Sed simul ut nemo per te reus efficiatur.
Unde monendo precor ut si fortasse, quod absit:
Peccandi studio constrictus tempore longo
Pro minimo reputes te solum tradere morti,
Saltem multarum ne sis homicida animarum,
Tecum perpendens aliquid magis inde pavescas,
Atque, revertenti dum spes promissa sit omni,
Ipse revertaris, quo tecum cuncta reducas.
Nam si solius, etiam misereberis omnis



CAPITULUM XXXIII. De discretionis virtute.
[Col. 0289A]

Jam decet adjungi quae sit discretio justi,
Ut, quoniam nutrix eadem virtutis habetur,
Hic etiam nobis comes existat rationis.
Copia virtutum, quia corpus creditur unum,
Sic diversorum ratio est moderanda bonorum,
Ceu servare studens unius corporis artus
Singula membra suis debes curare statutis,
Ut res et tempus sint corporis apta per usus.
Quodquod enim corpus coram nobis statuamus;
Ni vice diversa foveantur singula membra
Unius ob damnum patiuntur cuncta periclum.
Haud aliter constat de spiritus integritate,
Qui per membrorum species fertur variorum;
[Col. 0289B] Imo etiam cura majori dignus habetur.
Nam, licet in paucis virtutum sit decor omnis,
Nulla tamen virtus, nisi vi foveatur alius,
Esse potest stabilis contra phantasmata mortis.
Hinc est quod multi, cupientes alta mereri,
Lassescunt subito pietatis ab ordine coepto,
Dum satis esse sibi credunt aliquam bonitatem.
Sicut enim pedibus obstat defectio visus;
Sic quoque virtuti, si desit et altera virtus,
Et tanquam corpus per quaedam membra minutum,
Corporis officium quoddam complere nequibit;
Sic etiam virtus sic ex aliis viduata,
Aut igitur nihil est, aut imperfecta tenetur.
Sed quod erit membrum, cui tempus congruat unum
Semper ad ejusdem rei tendens conditionem?
[Col. 0289C] En speculo carnis discernimus abdita mentis
Ac per corporeum jam spirituale probamus.
Nam ceu carnis opus nulla constringitur hora
Praeterquam proprius naturae postulat usus;
Sic quoque res eadem non semper erit retinenda
Virtutis causa, sed per tempus moderata.
Actio virtutum constat perfectio morum.
Sicut saepe bonum est ut claudas ora tacendo,
Mox veniet tempus quo plus licet haec aperire;
Haud secus est hora, qua jejunare salubre est.
Interdum melius jejunia frangere constat.
Scilicet in cunctis, quo tendit adoptio mentis,
Aut terrena petens, vel coelica commoda quaerens,
Illuc et studium, sed et integritas meritorum.
Unde, precor, vigila, cautoque libramine pensa,
[Col. 0289D] Ne quid per proprium studeas attendere votum,
Sed quid communis ratio appetat utilitatis.
Utilitatis amor cito suadet quid sit agendum.
At duntaxat in his haec utilitas capienda est,
Quae vitae studio vel amore perennis aguntur.
Semper id observa, velut ex pietate paterna,
Quo pacto cuiquam prodesse et parcere possis.
Ut qui desudas quoddam Ecclesiae fore membrum,
Tu pariter reliquis sis compatiens quoque membris;
Et tractans animo quid poscat temporis ordo,
Quo res et tempus divinis usibus apta
Efficiantur ita, ne sint alii impedimenta,
Ac quid jus animae, quid carnis cura, deinde
Inter utramque viam speculator providus esto.
[Col. 0290A] Si pariter nequeant observari bona quaedam,
Anteriora geras, et posteriora relinquas.
Res namque utilior merito praefertur agenda.



CAPITULUM XXXIV. Quod nullus quantalibet sapientia vel virtute ditetur, se in praesenti vita securum, perfectumque arbitretur.


Et quantum sapias, quanta virtute nitescas,
Nunquam perfectus sapiensque tibi videaris.
Sed cum miles adhuc velut invictissimus exstas
In fragili vita, sed et inter tanta pericla,
Ex aliqua causa credas te posse relabi,
Ni circumspiciens, semperque futura pavescens,
Hostis in insidias cautelae jacula mittas.
Omnis enim verae tendens ad gaudia vitae
[Col. 0290B] Non tam praeteritis laetabitur in benefactis,
Quam pro suspectu, quo necdum semet ad unguem
Pervenisse videt, vel qualis sit sibi finis,
Sollicitus semper hoc mente fatetur et ore,
Se Domino dignum nunquam fecisse opus ullum.
Verius ergo nihil poterit quisquam meditari,
Quam si de toto, quantae sit relligionis,
Se tamen in nulla perfectum jam sciat esse,
Dum vitae flatus mortali carne gravatur.
Denique quid nautae cupienti aequor peragrare
Proderit inceptum quoquam deponere cursum,
Et quae felicis prius est sibi gloria finis,
Quam posita prora remis ad littoris ora
Jam jam secura mereatur pace potiri,
Quid, rogo, distat, utrum in medio aequore vel prope littus
[Col. 0290C] Naufragus occumbas, si non evaseris undas?
Quam prope sit littus in corde maris labor intus,
Praesignans nautae navim transducere caute,
Donec ad optatam possit pertingere terram;
Sic et in hac vita nobis opus est vigilare.
Nam praesens mundus quid erit nisi quodlibet aequor
Flatibus immensis quod semper et undique aditur?
Qui velit ergo viam cautus migrare marinam,
Contra undam pelagi paret instrumenta meandi,
Ut cum tempestas solito irruit orta furore,
Jam minus adversis superari possit ab ullis.
Non extollatur si prosper sit modo ventus.
Saepe procella gravis subit otia prosperitatis.
Unde nec adversis nec rebus crede secundis.
[Col. 0290D] Et ne pax jugis faciat te plus negligentem,
Sed semper cladem memorans velut advenientem
Ante oculos pone, quid sis post pauca futurus:
Qualis defectus humanos deprimat artus,
Quando quidem sancti sunt in discrimine tali.
Hinc Psalmista loquens profert suspiria dicens:
Salva me, Domine, quia defecit quoque sanctus.
Rursus abhinc idem perhibet se deficientem
Exaudi me citius, precor, o Pater alme,
Jam defecit enim vigor et virtus me prorsus.
Quomodo defecit qui stare tamen perhibetur?
In se deficiens Domino tunc vivere coepit,
In quo non aliter vegetare valebimus apte,
Ni prius in nobis moriatur nostra voluntas.
[Col. 0291A] Hoc etenim multum juvat omnes scandere sursum,
Quod provecti illuc quantavis relligione
Cum metantur adhuc se multis inferiores,
Fletibus assiduis hinc compuncti macerantur,
Atque bonis studiis velut a primo renovantur.
Nam quia saepe malis veniet compunctio talis,
Scilicet ut tractent, quam multis sint nequiores,
Confestim vitiis nimio fervore relictis
In convertendo praecedunt anteriores.
Hos quamvis culpae capitalis labe carentes,
Quorum relligio monstratur desidiosa,
Et prius extremi fiunt saepissime primi;
At qui sic fragiles persistunt et negligentes,
Ut de criminibus, quae maxima jure vocamus,
Quaeque refert Paulus sermone crebro venerandus,
[Col. 0291B] Demonstrans omni prorsus vitanda fideli,
Se non abstineant, nec caetera quaeque minuta,
A quibus immunis fieri non praevalet ullus,
Emendanda crebris decernant esse querelis,
Hos ego non solum peccatores fore credo,
Sed pro perfidiae damnandos impietate,
Atque reprensuros usque ad minimum esse quadrantem.
Ex aliis factum, quod erit veniabile crimen,
Qui licet a vitiis capitalibus abstineant se,
Non tamen in minimis semet reprehendere cessant;
Sic et tu pavidus non cessa flere reatus,
Quos jugis confert et inevitabilis usus.
Nam quia quotidie multis offendimus omnes
Aut ignorando peccantes sive sciendo,
[Col. 0291C] Verbis, auditu, sed et illicito meditatu,
Summa manet virtus si displiceas tibi semper,
Nil credens actum, dum quidquam restet agendum.



CAPITULUM XXXV. De orationis instantia, et quia nemo diffidere debeat de Dei misericordia.


Haec sub corde, precor, sapiens amplectere lector,
Et quo doctus in his etiam persistere possis,
Continuis precibus pete divinam pietatem.
Haec etenim certa credentibus est et aperta,
Et quicunque sitit vel jejunando labascit,
Huc veniat lassus, huc quanta pericula passus;
Hic fons, hic panis, ne quis subsistat inanis.
Poscere ne dubites, et jam si mortuus exstes,
Et quodcunque scelus te commisisse fateris,
[Col. 0291D] Hinc veniam spera, si sit confessio vera.
Multis nempe malis ideo permittimur uri,
Quatenus experti, quia nil sit adoptio mundi,
Atque nihil nostris valeamus vivere votis,
Saltem sic medicum cogamur quaerere verum,
Qui nos ad stabiles faciat pertingere mores.
Hic sicuti fictis non invenietur ab ullis:
Sic quoque semper adest vere quaerentibus illum,
Debita culparum dimittens omnigenarum.



CAPITULUM XXXVI. Quod conversationis sanctae initium sit difficile, sed juvante Christo labor levigetur perseverantiae.


Et licet inprimis sit difficilis labor omnis,
Res incepta boni perstans in amore laboris
[Col. 0292A] Dat subito facilem studii totius agonem.
Nam quia conversi debemus jure probari,
An Dominum vere conversio nostra requirat:
Quo magis invisus impugnat nos inimicus,
Tam citius nobis succurrit gratia Christi,
Si stabili voto perstare volemus in illo,
Causantes semper nos esse reos et egenos.



CAPITULUM XXXVII. Quia nulli debeat incongruum vel mirum videri quod tantus labor agatur pro vita perenni.


Sed ne mireris quia talis sit via coelis
Et tanta cura quaeratur vita futura,
Cum noscas etiam mundi vilissima quaeque
Absque labore aliquo nec quaeri nec retineri.
Nunquid enim terra profert fructus nisi culta,
[Col. 0292B] Aut mare transibis nisi cum navalibus armis?
Num ligni moles ultro se condit in aedes,
Vel gratis lapides operantur semet in urbes,
Aut sine vi belli capiuntur jura triumphi?
Si victus carnis sudore parabitur omnis,
Et quo quisque minus mundi studet addere rebus
Tam magis exsilis et pauper habetur in ipsis,
Si non miraris haec cuncta labore parari,
Cum tamen ut fumus illorum defluat usus,
Quae levitas talis, negligentia quae specialis
Decipiendo tuam mentem possederit unquam,
Ut coeleste bonum, quod erit super omnia solum,
Cui nullus finis nec causa fit ulla doloris,
Sed semel acceptum nunquam patitur detrimentum,
Absque labore pari credas te posse mereri?
[Col. 0292C] Nam si miraris de relligione perennis,
Primitus attende praesentis commoda vitae
Quomodo quaerantur quibus et curis teneantur,
Quamvis haec cuncta, quoquo sint ordine juncta,
Ad nihilum subito, quasi non fuerint, redigantur.
Haec cum mente geris, facili ratione doceris
Quam sit suave jugum, quod perpetuum dabit usum
Regnaque quo coeli valet unusquisque mereri.



CAPITULUM XXXVIII. Ut divinum opus cum spe retributionis aeternae fideliter agendum sit.


Rursum si credis quia per crebra gesta laboris
Magna caducarum praestetur copia rerum,
Et quo quisque magis serat in carnalibus actis
Tanto plus lucrum se sperat in his habiturum;
[Col. 0292D] Si quoque servilem passurus sponte laborem
Pro spe mercedis homini vis esse fidelis,
Qui quamvis largus vel quantumvis opulentus
Summa pro certo nullius habebis in illo:
Vana salus hominis, Psalmista namque doceris.
Et maledictus homo, cujus spes est in homullo
Cur, modicae fidei, credis minus Omnipotenti,
Qui praeter victum vitae hujus quotidianum,
Quo tibi jam mundus servit quodammodo totus,
Gaudia perpetuae quandoque dabit tibi vitae,
Si pro mundanis, quibus intentus famularis,
Aequali studio submittas temet in ipso?
Credulus incertis, certissima quid reprobabis?
Et mandata Dei non posse sequi prius inquis
[Col. 0293A] Quam faciendo probes quid permittant tibi vires?
Nondum sudabas ubi te non posse probabas.
O labor exsilis, qui nec probat acta laboris,
Nec bravii meritum vult ferre per experimentum:
Ceu non expediat talem tibi inire laborem,
Qui per mercedis geritur promissa perennis,
Ac Domino soli sit nulla fides adhibenda;
Si non desperas res exercere caducas,
Quatenus ex ipsis habeas stipendia carnis,
Cur minus aeternos confidis quaerere fructus,
Ut tradas animam regnis coelestibus aptam,
Qua dabitur cunctis semper gaudere beatis?
Denique promptus agis quidquid docet optio carnis:
Cur quoque non gustas, si spiritus ulla facultas
Bello carnali valeat ratione reniti?
[Col. 0293B] Nam si gustares, nunquam sitiendo vacares;
Sed quo plus biberes, tanto magis inde sitires,
Donec ad extremum fontem trahereris ad ipsum,
Cujus conspectum cupit omnis coelica virtus.
Ausculta tandem quam nunc trado rationem:
Jus si terra colit, quo cuique fidem dare norit,
Hoc etiam juris ne credas defore coelis.
Sed cum lex vera procedat ab arce superna
Atque Deus verax, ast omnis sit homo mendax,
Ritu majori possunt coelestia credi.



CAPITULUM XXXIX. Exhortatio generalis pro labore regni coelestis.


His igitur dictis ad vos, quicunque legetis,
Ad vos praesertim qui talibus indigeatis,
Nunc quoque vobiscum pensantes dogmata nostrum,
[Col. 0293C] Hinc aliquid moniti, Domino vos subdite prompti,
Ut, dum possimus, si tantum posse velimus,
Nulla manus cesset, nullius pes quoque tardet.
Jam vice communi properemus ad optima summi
Quo labor est nullus, nec venerit amplius ullus:
Sed semper laeti remanebimus atque quieti
Contemplando Deum, qui nunc spes atque tropaeum
In se credentis manet et fiducia mentis.
Quod Deus in nobis operetur in omnibus horis,
Cujus et imperium sine fine manebit in aevum.

Sermo ad avaros vel superbos.

O fratres chari, per Christum semper amandi,
Cum prope sit tempus quo mundus erit ruiturus,
Vos qui diligitis vitae promissa perennis,
[Col. 0293D] Fortes athletae, sursum spem mentis habete,
Ne quid in hoc mundo jam possideatis amando
Restat enim vobis fructus patriae melioris,
Si modo sinceri studeatis rite mereri.
Ad quam quaerendam praesentem spernite vitam,
Usibus exceptis, per quos illuc properetis
Et quibus in terra foveantur corpora vestra.
Nam datur ad tempus animae victu fore corpus,
Ut meditetur homo, dum vivit in orbe caduco,
Qualiter mens vitalis et virtus spiritualis
Vivificant carnem per divinam rationem,
Libertate data, quaecunque velimus agenda,
Aut animae mores vel niti carnis amores.
Nunc sentite, rogo, quis constet rectior ordo,
Dum datur arbitrium, quod quisque velit faciendum,
[Col. 0294A] Seu divina sequi, quae sursum sunt meditari,
Unde sapit flatus discernere corporis actus,
Aut carnis studium, quo fertur vita deorsum.
Hinc iter est animae, sed terra redit quoque terrae.
Propterea mentes vestras ad recta ferentes
Discite quid sitis, attendite quo properetis.
Non vos seducat, si gloria census abundat;
Si sunt divitiae, per eas nolite perire;
Nam Deus has tribuens in eis interrogat omnes
Quis velit in donis potius constare fidelis,
Aut quis carnalem vel amet rem spiritualem.
Non alias illi subiguntur commoda mundi,
Quamvis per plures cupiant nunc esse potentes,
Scilicet intenti magis ad convivia saecli
Quam curis animae commissis suppeditare.
[Col. 0294B] Vos autem, fratres, quae mundi sunt fugientes,
Quaerite vestrarum constanter opes animarum;
Nam quid honor grandis, si tantum pontus honoris?
Quid prodest tandem, si mundum sumitis omnem,
Post hujus casum sine fine pati cruciatum?
Ah! ah! qualis honor, quem tantus cinxerit horror,
Cum vindicta gravis successerit undique pravis!
Non homo, non aurum poterit aptare beatum,
Sed virtute Dei consistit vita beati.
O qui deliciis felicem te fore credis,
Huc attende parum, sermonem confero tecum:
Cum noscas hominem non esse perenniter omnem.
Pro modulo puncti cum sint simul omnia mundi,
Quam moritura caro tibi spem promittit avaro?
Cur hodie ludis pro rebus cras perituris
[Col. 0294C] Et nil, surde, doles animae sine fine dolorem,
Si Dominum, coeli regem, super omnia nosti
Et quia sublimes faciat saepissime mites,
Atque superborum soleat prosternere collum?
In quo confidis, quia te sibi subdere non vis?
Vel cur ipse studes exaltari super omnes,
Cum jam perduras ad res tecum perituras?
Omnis enim cupidus convincitur esse superbus.
An, quia liber eris mira bonitate Creantis
Et diversa potes, dum sano corpore flores,
Praeter eum quoquam speras exquirere vitam,
Aut ejus gladium quovis evadere justum?
Nunquid imago Dei, primo similata parenti,
Cujus progenie retines exordia vitae,
[Col. 0294D] In te mutavit quod in illo Patre creavit?
Nonne vides, gustas, palpas, audis et odoras?
Unde merebaris, ut sensibus his potiaris?
Quid prius Auctori quam te faceret tribuisti,
Ut rationalis animalia cuncta praeires?
Et tamen, his brutis perstantibus in vice juris,
Tu, rationis opus, non vis Domino fore pronus.
Quin meditare, rogo, rationis et utere dono,
Ac per quem vivas subtiliter exprime causas.
Nam nescire modum vitae, sed vivere tantum
Est studium pecudis omni ratione carentis.
Si miser ignoras quia sponte tua reus exstas,
Quaere viam lucis, et erunt tibi signa salutis
Per quae jam plane mentem potes aedificare.
Nam, si sentires carnis decrescere vires,
[Col. 0295A] Confestim variam proferres inde querelam
Ac curam medici peteres quam maxime quaeri:
Cur, rogo, non animae simul intendis medicinae,
Cum plus ex anima quam corpore sit tua vita?
Ecce famem pateris, quam sponte pati perhiberis
Dum tibi dispositum reprobas exquirere victum.
Certe quidquid amas, ejus quaeris medicinas.
Sed quid amare vales ritus mundi per inanes,
Quando Deum coeli nequaquam vis venerari?
Quamvis plenus opum seu sit collega potentum
Appellas frustra terrarum numina cuncta,
Ni prius advertas qui sit super omnia primas,
Subjectumque sibi facias te pectore niti.
Cedunt cuncta tibi, si te submiseris illi.
Quisquis et hoc renuis, contraria semper habebis.
[Col. 0295B] Quam suavis nisus, nec non optabilis usus,
Voto communi si tantum subdimur uni!
Tunc per eum nobis mundus submittitur omnis.
Unde, precor, fratres, postponite carnis honores,
Per quos jam gratos veniet dolor immoderatus
Et pensate magis quid sit spes spiritualis,
Quae modo fert tristes, sed post haec semper ovantes.



Versus super sequentiam sancti Spiritus.

Adsis jam nobis, clementia Spiritus almi,
Quae sibi cor nostrum faciat consistere templum,
Expellens inde peccatorum genus omne.
Spiritus alme, veni, nos et dignare tueri,
Fac procul horrendas de nostro corde tenebras.
Tu consolator et purae mentis amator,
Infer chrisma tuum, clemens, in pectora nostrum;
[Col. 0295C] Tu quoque cunctorum mundator flagitiorum,
Mundatos hominis oculos fac interioris,
Ut sic coelestem mereamur cernere Patrem,
Quem possunt oculi justorum cernere soli.
Tu sanctos vates fecisti degere tales
Ut miranda Dei canerent praeconia Christi;
Discipulos Christi tam fortes esse dedisti,
Ejus ut in cunctum veherent miracula mundum.
Cum machinam rerum faceret Deus omnigenarum,
Tu foturus aquas has jure tuo solidabas.
Tu lymphas pandis animabus vivificandis
Ipseque carnales fieri das spirituales.
Tu quoque divisum per linguae schismata mundum,
Et varios ritus coadunasti, pie Flatus.
Idolatras gentes, hoc est simulacra colentes
[Col. 0295D] Ad cultum Domini tu, Praesul summe, vocasti.
Nunc adsis, sancte, nobis clamantibus ad te;
Nam sine te frustra fit tota precatio nostra.
Tu, qui cunctorum docuisti corda piorum
Efficiens illos proprio cum numine dignos
Christi discipulos, hodie tu, Spiritus ipse,
Insolito cunctis benedicens munere saeclis,
Hunc idcirco diem fecisti jure celebrem.




Versus super Evangelium: Cum natus esset Jesus.



Cum puer Jesus, deitate plenus,
Bethlehem Juda, Genetrice summa
Editus, mire sub Herode rege
   Viseret orbem,

Mox recens stella simul est oborta,
[Col. 0296A] Quam magi quidam, Oriente visam,
Usque regalem comitantur urbem
   In Hierusalem.

Et requirentes inibi manentes,
Inquiunt illis: Reserate nobis
Quo sit hic natus, modo tam probatus,
   Rex Hebreorum?

Vidimus nempe super hoc potente
Sideris miri radios oriri.
Hunc ut oremus ideo venimus
   Partibus istis.

Audit haec moestus nimium scelestus;
Atque cum totis Hierosolymitis
Anxius cura capitur dolosa
   Hostis Herodes.

[Col. 0296B] Et vocans cunctos populi magistros
Sciscitabatur quid ad haec agatur,
Unde sit Christus, ubi quippe natus
   Inveniatur.

At requisiti ita sunt locuti:
Bethlehem castrum parit ergo Christum;
Sicque revera legitur propheta
   Hinc cecinisse:

Bethlehem Juda, eris haud minuta
Inter affines procerum cohortes;
Erit namque novus auctor a te,
   Qui regat omnes.

Tunc magis illis pariter vocatis,
Coepit occulte ab eis notare
Quando praedictum jubar esset ortum,
   [Col. 0296C] Quod sibi fulsit.

Exin insanus ait his tyrannus:
Ite jam, quaeso, puerum sequendo,
Et nimis caute ubi sit, rogate,
   Regulus idem.

Cumque compertum teneatis illum,
Siquidem certe mihimet referte,
Ipse quo regem veniens eumdem
   Pronus adorem:

Haec magi dicta capiunt dolosa.
Tum dehinc rursum iniere cursum,
Ac satis gratum iter inchoatum
   Perficiebant.

Sed statim stella, Oriente visa,
Praevia luce comes est ubique,
[Col. 0296D] Usque dum supra remaneret ipsa
   Quo fuit infans.

Cujus aspectu nimium gavisi
Ingredi sancta meruere tecta,
Quo puer Jesus Genetrix et ejus
   Inveniuntur.

Moxque prostrati studio fideli
Supplices Christum venerantur ipsum;
Insuper dona tribuere trina
   Mystica valde.

Nam Deus thure celebratur apte,
Est et in myrrha hominis figura,
Rexque nimirum rutilans per aurum
   Significatur.

[Col. 0297A] Ac magi, somno moniti supremo
Ut minus regem repetant Herodem,
Sunt viam nisi aliam reverti
   In regionem.



Hymnus de Natali Domini.



O Salus mundi, Sator universi,
Sola spes vitae, decus o perenne,
Debitas laudes tibi nos ferentes
   Suscipe clemens.

Qui volens totum reparare mundum
Gratiam miris dederas habenis,
Ne jugo legis premeretur omnis
   Plasmatis aetas.

Haec agens gratis vice charitatis,
[Col. 0297B] Res protoplasti miserans levasti;
Et premens tandem Leviathan anguem,
   Nos revocasti.

Nam coaeternum tibi, Summe, Verbum
Prolis humanae speciem probare
Miseras orbi, sine labe naevi
   Virgine sumptam.

Jam novum lumen datur ad salutem;
Natus est nobis novus Auctor orbis,
Splendor aeterni Patris ac superni,
   Jam caro factus.

Ille, signatas reserans figuras
Legis obscurae fideique purae,
Sensibus nostris aderit perennis
   Pro renovandis.

[Col. 0297C] Nulla vis nobis remanet doloris;
Filius Summi, vigor exstat omni,
Qui fide pura vigilique cura
   Credit in ipsum.

Hinc melos hymni resonemus illi
Supplici voto studioque toto,
Ut cohaeredes sibimet fideles
   Inveniamur.

Laus Patri summo, sit honorque Nato,
Pneumati sancto decus atque doxa,
Qui, manens trinus, Deus est et unus
   Semper ubique. Amen.



Oratio metrica ad sanctam Trinitatem.


O Pater aeterne, cui semper idem manet esse,
O Patris Verbum, per quod manet omne creatum,
[Col. 0297D] Spiritus o sancte, quo constant cuncta sacrante,
O qui personis tribus his Deus unus haberis,
Ordine qui miro finis constas et origo,
Leges aeternas ac solus jure gubernas,
Qui genus humanum miseratus, mortificatum
Propter mortifera primi delicta parentis,
Vivere fecisti pretioso sanguine Christi,
Cujus in adventu mundum totum reparasti,
Cujus judicio statuentur cuncta sub aequo,
Da mihi velle bonum, vires ad perficiendum;
Nam sine te nequeo vel mente capessere quidquam.
Tu nisi des votum, frustrabor ad omnia motus.
Unde etiam, posco, clemens hoc annue primo,
Quo proferre queam poscendi verbula recta.
[Col. 0298A] Ex in sinceris precibus precor ut pius adsis.
Da mihi, quaeso, fidem, per quam te semper adorem,
Quaque sciam plane quid justum sit vel inane.
Spem concede mihi talem, spes unica nostri,
Qua sufferre queam vitae coelestis habenam.
Restat in his prima virtus dilectio bina,
Qua te factorem debemus amare hominemque,
Quam, precor, infunde super intima cordis abunde.
Non mea mens, quaeso, laetetur more superbo.
Adveniat rite custos patientia vitae.
Mors et perditio discedat caeca libido.
Me quoque, posco, regas, cum videro res alienas,
Ne quid in his captus fieri compellar avarus.
Non cibus aut potus me deprimat immoderatus.
Fac, precor, et vestes contemnere me pretiosas.
[Col. 0298B] Da vigiles artus ad cuncta tui famulatus,
Atque quiescentes solita de fraude tuere,
Ne corrupta caro somno turbetur amaro.
Sint procul invidia, jactantia, lis, sed et ira,
Nec rebus vanis me laus seducat inanis.
Non rogo divitias, nec honores carnis ut addas;
Sed da propitius tantum solatia victus,
Fructificaque mihi quaecunque talenta dedisti,
Quatenus usuram merear tibi reddere jussam,
Sicque meos mores in amore tuo, precor, aptes,
Ut mea sit cura, quid gestet vita futura,
Ac regno Christi merear tandem sociari,
Qui tecum Pater, et cum Pneumate regnat in aevum.



Versus de die judicii.


O vos Christicolae, qui jam remanetis in orbe,
   [Col. 0298C] Dum bene possitis, pergite de vitiis.
Nam valet hic multa constans oratio vestra,
   Quam tunc pro nihilo proferet omnis homo,
Cum suprema dies actus reseraverit omnes,
   Et Deus omnipotens, de superis veniens
Justos in dextra, sed pravos parte sinistra
   Pastor ut ex haedis dissociabit oves.
Talibus intenti verbis animo sapienti
   Semper tractate, quod genus estis Adae.
Praesens vita brevis, sed erit ventura perennis.
   Nempe beatus homo despicit apta modo.
Aedificat mores, ad veros tendit honores;
   Nam quod mundus amat, haec velut umbra, labat.
Sed nos ex variis cognoscimus ultima signis,
   Hinc minus incauti turbine judicii.
[Col. 0298D] Ejus in occursum teneamus pectora sursum,
   Ut Dominus veniens inveniat vigiles;
Nam sol et luna pallescent lege sub una,
   Rebus abhinc finis coeperit esse cinis.
Denique nil restat, nisi quod spes ultima praestat;
   Quod mortale fuit, hoc moriendo ruit:
Ast animae meritum mercedis percipit usum.
   Sic quondam lenis propitiusque nimis,
At tunc districtus veniet nimiumque verendus;
   Tunc quoque monstrabit vulnera quae subiit.
Quem transfixerunt, ut fert Scriptura, videbunt,
   Reddentes planctum proh dolor! in vacuum,
Cum transfixa cutis sit spes et causa salutis.
   Sed quos error amat, hosce salus reprobat.
[Col. 0299A] Porro dies illa complebit vata sibyllae,
   Atque prophetarum comprobat indicium.
Cordis et arcana fient hoc tempore plana.
   Illic sero gemet, quem modo risus habet.
Illa dies mirae pravis advenerit irae,
   Quos reparare modo nulla valet ratio:
Sed quasi securi sectantes commoda mundi,
   Nec curant animas aedificare suas.
Illic causa gravis, quam nunc incredulus audis,
   O miser imprudens, pessima quaeque gerens!
Nolis sive velis, hoc judicium patieris,
   Pestis et ipse tibi discutiendus ibi.
Tunc igitur linquens invitus carnis amores,
   Nil mercedis habens, his quia nunc frueris;
[Col. 0300A] Sed magis aeternum pro talibus ibis in ignem,
   Quo dolor, ah, et vae semper erit sine spe.
O nimium miseri, sentite locum miserendi,
   Et vel adhuc vobis parcite jam miseris!
Ecce parata salus, en acceptabile tempus!
   Quaerite fautorem, poscite pacis opem.
Currite, dum quitis, et vitae lumen habetis,
   Dum maneat tempus, non neglegatur opus:
At neglegens tempus fuerit sine fine neglectus,
   Quod sibi quisque legit, hoc habiturus erit.
Nam sermone brevi concluditur hic modus aevi,
   Praepes vita bonis, mors sine fine malis.
Haec pensate viri, libeat virtute potiri;
   Ne mortis turba vos capiat subito.




[Col. 0299]
EJUSDEM OTHLONI LIBER PROVERBIORUM. Erutus ex cod. autographo, in inclyto monasterio Sanct-Emmerammensi asservato, a rev. D. Patre Casparo Altlechner, Benedictino Mellicensi.
(Apud R. P. Bernardum Pezium, Thesaurus Anecd. noviss. tom. III, parte II, pag. 483.)



INCIPIT PROLOGUS OTHLONI.

[Col. 0299B] Cum nuper illa quae dicuntur Senecae proverbia, per alphabeti ordinem distincta, legissem, primo quidem mirabar tantam cuiquam infidelium prudentiam inesse potuisse, quanta in quibusdam eorumdem proverbiorum dictis reperitur. Deinde non parum incitabar ad hoc ut eum aliquo simili studio imitarer, colligendo scilicet tam ex saecularibus quam ex sacris litteris, tum etiam ex nostris proverbia aliqua ad aedificationem fidelium congrua. Si enim idem Seneca, nullam fidem et spem pro aeterna vita obtinenda habens, sed tantummodo in hujus vitae moribus honestis delectatus, studuit et se corrigere et alios ad correctionem instruere, quanto magis ego, qui credo Deum ubique esse praesentem, aeternamque vitam diligentibus se promittentem, [Col. 0299C] quique scio omnibus dictum: Qui audit, dicat: Veni; et: Clama, ne cesses, et annuntia populo meo scelera eorum. Et juxta evangelicam parabolam, alii quinque talenta ad usuram data [narrantem], alii vero duo, alii autem unum, patrefamilias dicente: Negotiamini dum venio, aliquos per concessa scientiae dona ad aedificationem trahere debeo. Et quam jucundum ac suave videri debet unicuique ut aliqua sententiae brevissimae verbula, per quae emendari valeat, in mente memoriaque sua jugiter teneat; quandoquidem sceleratum latronem paucis verbis Domino supplicantem et dicentem: Memento mei, Domine, dum [Col. 0300B] veneris in regnum tuum, scimus omnium veniam peccatorum suorum impetrasse! Quem, rogo, intelligentiae donum a Deo postulantem edocere non potest qualiter hoc obtineat, si illum versiculum saepius secum ruminat: Intellectus bonus omnibus facientibus eum? Certe si tantummodo sensum eorumdem verborum sciat, veritatemque in his esse credat, sufficere ei possunt ad salutem. Docent namque illum quia, si id bonum quod jam intelligit faciat, amplior ei intellectus veniat. Nonne hujusmodi doctrina et promissio amplectenda est omni modo? Similis quoque doctrina potest inveniri in multis sententiis quas hic posui. Sed praedictam sententiolam in hoc prologo ideo exposui ut lectoris animum ad legenda non solum ista quae hic collegi, sed etiam ad omnia sacrae [Col. 0300C] Scripturae dicta incitarem. Nulli enim ad salutem proficit quod sacra verba sine cordis intentione audit et legit. Unde et Dominus noster in Evangelio auditores suos saepius admonet: Qui habet aures audiendi, audiat; ac si diceret: Qui habet voluntatem et intentionem illam ut, praeceptis divinis obediens, bona quae intelligit faciat, docentem me audiat, alioquin nihil ei prodest verba mea audire.

Proverbiorum autem hic collectorum dictis parvuli quilibet scolastici, si ita cuiquam placeat, possunt apte instrui post lectionem psalterii. Sunt enim multo brevioris et planioris sententiae, quam illa [Col. 0301A] fabulosa Aviani dicta; sed et utiliora quam quaedam Catonis verba, quae utraque omnes pene magistri legere solent ad prima puerorum documenta, non attendentes quia tam parvulis quam senioribus Christi fidelibus sacra potius quam gentilia rudimenta primitus sint exhibenda, ut, in his aliquatenus instructi, postea saeculares litteras arti grammaticae congruas securius discant. Nam licet parvuli minus idonei sint discernere inter bonum et malum, facilius tamen et tenacius eis inhaerere solet malum quam bonum. Ideoque qui studiosi esse velint pro bono instruendorum parvulorum exitu, studeant etiam [Col. 0302A] aliquid pro bono eorum introitu, id est, pro discendi initio, sciantque quia difficillimum est homini recedere a malo quod usu comprehendit diuturno. Praeterea attendendum est quia, cum Deus prospiciat super filios hominum, ut videat si est intelligens aut requirens Deum, cernit etiam quae sit cura et intentio magistrorum in doctrina discipulorum, utrum eos doceant pro appetenda et obtinenda gloria saeculari, an pro spirituali.


Haec vos, discipuli, pariterque notate, agistri;
Haec, rogo, devote, pueri et juvenes, legitote.



INCIPIT LIBELLUS PROVERBIORUM.
[Col. 0301]


CAPUT PRIMUM.
[Col. 0301B]

    Adjutorium nostrum in nomine Domini, qui fecit coelum et terram.
    Allevat Dominus omnes qui corruunt, et erigit omnes elisos.
    Apud Dominum gressus hominis dirigentur, et viam ejus volet.
    Apud Dominum misericordia; et copiosa apud eum redemptio.
    Apprehendite disciplinam, ne quando irascatur Dominus, et pereatis de via justa.
    Anima quae peccaverit, ipsa morietur.
    Arcta et angusta via est quae ducit ad vitam.
    Anima justi sedes est sapientiae.
    Aversio parvulorum interficiet eos, et prosperitas [Col. 0301C] stultorum perdet illos.
    Argentum electum lingua justi.
    Abominatio est Domino via impii.
    Audiens sapiens sapientior erit.
    Altiora te ne quaesieris.
    Ambulans recto itinere et timens Deum despicitur ab eo qui infami graditur via.
    Amicus stultorum efficietur similis.
    Avarus non impletur pecunia, et qui amat divitias, fructus non capiet ex eis.
    Accedens ad servitutem Dei, sta in justitia et timore, et praepara animam tuam ad tentationem.
    Ante ruinam exaltatur cor, et ante gloriam humiliatur.
    Alter alterius onera portate, et sic adimplebitis [Col. 0301D] legem Christi.
    Animalis homo non percipit ea quae sunt spiritus Dei.
    Ardentes diaboli sagittae jejuniorum et vigiliarum frigore sunt restinguendae.
    Amor Dei nunquam est otiosus.
    Abel esse renuit, quem Cain malitia non exercet.
    Alia percussio est qua peccator quilibet corrigitur, alia qua condemnatur.
    Amicus in necessitate probatur.
    [Col. 0302B] Ad magna gaudia perveniri non potest nisi per magnos labores.
    Arrogantia quae divites in opibus extollit, eadem divites in verbis, id est, dialecticos, saepissime subvertit.
    Ardua scientiae dona humilitate indigent maxima.
    Aurum difficile est in luto quaerere.
    Ardor corporum frigidioribus cibis temperandus est.
    Arduum est iter castitatis, sed magna sunt ei praemia
    Aqua nobis in vinum vertitur, quando sacra historia in spiritualem nobis intelligentiam commutatur.
    Ante conversionem procedit turba peccatorum, [Col. 0302C] post conversionem vero sequitur turba tentationum.
    Apud homines cor ex verbis, apud Deum vero verba pensantur ex corde.
    Amare est filiorum, timere est servorum.
    Agnum, quocunque ierit, sequi, specialiter congruit virginibus.
    Attendentibus concessa divinae pietatis dona jugiter succedunt alia.
    Adversarius omnium iniquorum sermo Dei est.
    Avarus propriae est causa miseriae, ingerens sibi sitim avaritiae
    Avarus nihil recte facit, nisi quod moritur
    Avaro tam deest quod habet, quam quod non [Col. 0302D] habet.
    Avaritia semper odiosos, largitas claros facit.
    Avaritia desideratis opibus non exstinguitur, sed augetur.
    Abjiciens disciplinam cito sentiet ruinam.
    Argumentis per quae meliora quaelibet agnoscere possumus, probamur omnes a Deo.
    A parvis rebus tam mala quam bona incipiunt, sed per incrementa temporum majora fiunt.
    Ad sublimitatem virtutum non potentia, sed humilitate, venitur.
    [Col. 0303A] Ad mortem properantes magis convenit impedire, quam eis consentire.
    Ad mortem properat, qui cito de quoquam judicat, et in quo vitium quodlibet regnat.
    Amor saeculi contemptus est Dei.
    Amor saeculi thesaurizat morti.
    Amor perversus ex odio, odium rectum ex amore est.
    Alterius virtutis ope virtus indiget omnis.
    Amare recta non poteris, nisi pro Christo humilieris.
    Ad humilitatem non potes pervenire, nisi magna utriusque hominis contritione.
    Animus dominorum ex habitu judicatur servorum.
    Apertius et melius per opera quam per verba insinuatur [Col. 0303B] vita.
    Amicum res secundae parant, adversae probant.
    Arcum nimia frangit intensio, animum vero incongrua vitae remissio.
    Ambitio multos mortales falsos fieri coegit.
    Ardua fides robustos exigit annos.
    Affectus carnis, nisi mentis jure premantur,
    Unumquemque hominem ducunt ad perditionem.
    Ad tempus credens, sed mox exinde recedens,
    Est similis vento qui raro perstat in uno.
    Ante Dei vultum nil pravi constat inultum.
    Aut quis sponte sua mala punit, sive coactus.
    Arbitrii donum nobis causa est meritorum.
    Ardua res nimium famulari post dominatum.
    Absque Deo nullus poterit consistere salvus.
    [Col. 0303C] Absque timore Dei virtus nequit ulla timeri.
    A Domino cuncta bona sunt omnino petenda.
    Alternis uti, fit delectabile multis.
    Auxilium Domini debent exquirere cuncti.
    Actio virtutum constat perfectio morum.
    Ad Dominum fugite, qui salvari cupiatis.
    Auctorem magnum testantur maxima rerum.





CAPUT II.

    Beati quorum remissae sunt iniquitates, et quorum tecta sunt peccata.
    Beatus qui intelligit super egenum et pauperem: in die mala liberabit eum Dominus.
    Brachia peccatorum conterentur, confirmat autem justos Dominus.
    [Col. 0303D] Benedictus Dominus Deus Israel, qui facit mirabilia solus.
    Beatus qui tenebit et allidet parvulos suos ad petram.
    Beneplacitum est Domino super timentes eum, et in eis qui sperant super misericordia ejus.
    Beati qui esuriunt et sitiunt justitiam, quoniam ipsi saturabuntur.
    Bonus pastor animam suam dat pro ovibus suis.
    Benedictus vir qui confidit in Domino, et erit Dominus fiducia ejus.
    Beatus vir qui inventus est sine macula et qui post aurum non abiit, nec speravit in pecuniae thesauris.
    [Col. 0304A] Beatus homo qui semper est pavidus, qui vero mentis est durae corruet in malum.
    Benedictio Domini super caput justi.
    Bene consurgit diluculo, qui bona quaerit.
    Bonum est viro, cum portaverit jugum ab adolescentia sua.
    Bonus est Dominus sperantibus in eum, animae quaerenti illum.
    Brevis omnis malitia super malitia mulieris.
    Beatus qui habet partem in resurrectione prima.
    Beatus vir qui suffert tentationem, quoniam, cum probatus fuerit, accipiet coronam vitae.
    Bene loqui et male vivere nihil est aliud nisi se ipsum damnare.
    Bonum intellectum habet, qui quod recte intelligit [Col. 0304B] facit.
    Bonorum mens quo duriora pro veritate tolerat, eo certius aeternitatis praemia sperat.
    Beneficium qui dare nescit, injuste petit
    Bibere et manducare nulli concessum est ad gulam explendam, sed ad famen sitimque restringendam.
    Balnearum fomenta sanis et juvenibus non sunt frequentanda.
    Bene docens et male vivens virtutes quas praedicat moribus infamat.
    Beatius est dare quam accipere.
    Bonus non est, quem malorum improbitas non probavit.
    Bona cepisse et non perficere nulli prodest.
    Blasphemiae verba cunctis fidelibus sunt vitanda.
    [Col. 0304C] Bonum si facere nequeas, non tamen culpes et prohibeas.
    Bona conscientia in tenebris splendorem proprium tenet.
    Blanditiis saecularibus facile decipitur fragilis animus.
    Brevitas vitae praesentis pensanda est ab universis.
    Bellum optimum agitur, cum spiritus carni adversatur.
    Bos hic non comedat, qui jam juga ferre recusat
    (Hoc est lascivus). Sed et otia vana secutus
    Mercedem nullam sibi noverit inde futuram.
    Bellator fortis, qui se poterit superare.
    Bella Dei sancta quaerunt fortissima corda.
    Bis gratum tribuit, qui quod debet cito reddit.
    [Col. 0304D] Blandus mansuetis sis, districtusque superbis.
    Bestia crudelis est cor pravae mulieris.





CAPUT III.

    Coeli enarrant gloriam Dei, et opera manuum ejus annuntiat firmamentum.
    Cum electo electus eris, et cum perverso perverteris.
    Cor contritum et humiliatum Deus non despiciet.
    Considerat peccator justum, et quaerit mortificare eum.
    Calix in manu Domini vini meri plenus mixto.
    Confitemini Domino quoniam bonus, quoniam in saeculum misericordia ejus.
    [Col. 0305A] Cum dederit dilectis suis somnum, ecce haereditas Domini!
    Custodit Dominus omnes diligentes se, et omnes peccatores disperdet.
    Cum facis eleemosynam, nesciat sinistra tua quid faciat dextera tua.
    Coelum et terra transibunt, verba autem Dei non transibunt.
    Caecus si caeco ducatum praestet, ambo in foveam cadunt.
    Cogitatio humani cordis prona est in malum ab adolescentia sua.
    Curatio cessare facit peccata maxima.
    Cum placuerint Domino viae hominis, inimicos quoque ejus convertet ad pacem.
    [Col. 0305B] Cogitationes justorum judicia.
    Cor regis in manu Dei; ubicunque voluerit inclinat illud.
    Considera opera Dei, quod nemo possit eum corrigere quem ille despexerit.
    Circulus aureus in naribus suis mulier pulchra et fatua.
    Cor hominis disponit viam suam, sed Dei est dirigere gressus ejus.
    Cor sapientium ubi tristitia est, et cor stultorum ubi laetitia.
    Cor quod novit amaritudinem animae suae, in gaudio ejus non miscebitur extraneus.
    Convertere ad Dominum, et relinque peccata tua.
    [Col. 0305C] Cani sunt sensus hominis, et aetas senectutis vita immaculata.
    Cunctis diebus suis impius superbit.
    Cui multum datur, multum ab eo exigitur.
    Confortamini in Domino, et in potentia virtutis ejus.
    Corde creditur ad justitiam; ore autem confessio fit ad salutem.
    Caro concupiscit adversus spiritum, spiritus autem adversus carnem.
    Corpus, quod corrumpitur, aggravat animam et deprimit sensum multa cogitantem.
    Confitemini alterutrum peccata vestra et orate pro invicem, ut salvemini.
    Cujus vult Deus miseretur, et quem vult indurat.
    [Col. 0305D] Corrumpunt mores bonos colloquia mala.
    Cujus vita despicitur, restat ut ejus doctrina contemnatur.
    Coepisse bona multorum est; perseverare vero in bonis, paucorum.
    Causa quae non praevidetur non permittit quemquam ad meliora proficere.
    Cum Deus omnia facere possit, malum tamen, quia nihil est, facere non potest.
    Coactum servitium Deus non quaerit.
    Contra Deum consilium nec magnum nec minimum.
    Crimen aequale committunt, et is qui alicui de detrahit, et qui detrahentem libenter audit.
    [Col. 0306A] Cadens apertos oculos habet, qui recte quidem toqui scit, sed recte vivere contemnit.
    Curam in rebus minime necessariis expendere peccatum est grande.
    Cupiens agnoscere quanta Dei gratia sit circa se inspiciat alios, et quantiscunque plus habere se senserit in sospitate vel intelligentia vel in possessione alicujus rei, tantis sciat se esse ditiorem in gratia Dei.
    Corpus pro puero, anima vero pro paedagogo esse refertur a philosophis.
    Cervicum inflexio nil prodest, si non deponitur cordis erectio.
    Canum et volucrum ludus a cunctis clericis, quasi nefas, est vitandus.
    [Col. 0306B] Considerata infirmitas propria mala nobis levigat aliena.
    Concordia parvae res crescunt, discordia maximae dilabuntur.
    Consilio opus est facto.
    Credens Deum omnia posse praestare, petita citius meretur obtinere
    Custos castitatis est virtus humilitatis.
    Continentia non corporis, sed animi est virtus.
    Caecus multorum fit pro cautela aliorum ut omnis homo hinc monitus provideat ne similiter cadat.
    Cito in crimina majora corruit, qui parva pro nihilo ducit.
    Caput est discordiae qui ex communibus propria [Col. 0306C] studet facere.
    Cum dolore abscindenda sunt quae leniter sanari non possunt
    Cavendum est cunctis ne vilissima et pessima proponant optimis.
    Clerici liberalis scientiae nimis ignari, nullum sacerdotalem gradum accipere sunt digni.
    Captivitas est maxima, ubi animae peccato captivae ducuntur.
    Cujus quisque facit opera, ejus vocatur filius.
    Cui gratum sit vocari filius Dei, veneretur Deum ut Patrem, faciens ejus voluntatem.
    Commoda quaeque, cum habentur, parva videntur; cum vero defuerint, apparet quanta fuerint.
    Carnis virginitas, quamvis sit coelica virtus,
    [Col. 0306D] Non prodest cuiquam sine mentis virginitate.
    Constans et lenis, ut res expostulat, esto.
    Consuetudo mala vix aut nunquam superatur.
    Coelum, non animum mutant qui trans mare currunt.
    Crescit amor nummi quantum ipsa pecunia crescit.
    Confer opem miseris, quamcunque vales et egenis.
    Conveniens quid sit perpendere convenit omni.
    Copia virtutum constat corpus velut unum.
    Communis morbus communiter est abigendus
    Corrige te primum, qui rector sis aliorum.
    Compatitur nulli qui non sibi scit misereri.
    [Col. 0307A] Cum caput aegrotat, corpus simul omne laborat.
    Cessent peccata, cessabit et impia fama.
    Corporis ornatus monachis nimis est fugiendus.
    Confundens alios, merito confunditur ipse.
    Crimen avaritiae cito destruit optima quaeque.
    Crux et mors Christi constat reparatio mundi.





CAPUT IV.

    Dominus de coelo prospicit super filios hominum, ut videat si est intelligens aut requirens Deum.
    Dominus interrogat justum et impium; qui autem diligit iniquitatem, odit animam suam.
    Dominus virtutum ipse est rex gloriae.
    Deus judex, justus, fortis et patiens.
    Diminutae sunt veritates a filiis hominum.
    [Col. 0307B] Disperdet Dominus universa labia dolosa, et linguam magniloquam.
    Dominus manifeste veniet et non silebit.
    Dominus virtutem populo suo dabit; Dominus benedicet populo suo in pace.
    Dulcis et rectus Dominus, propter hoc legem dabit delinquentibus in via.
    Divites eguerunt et esurierunt; inquirentes autem Dominum non minuentur omni bono.
    Delectare in Domino, et dabit tibi petitiones cordis tui.
    Declina a malo et fac bonum.
    Dominus dabit verbum evangelizantibus virtutem multam.
    Dominus scit cogitationes hominum, quoniam [Col. 0307C] vanae sunt.
    Date, et dabitur vobis.
    Dimittite, et dimittetur vobis.
    Deus non est mortuorum, sed viventium.
    Dignus est operarius mercede sua.
    Diliges Dominum Deum tuum ex toto corde tuo, et proximum tuum sicut te ipsum.
    Deus fidelis et absque ulla iniquitate.
    Deus pauperem facit, humiliat, et sublimat.
    Dominus mortificat et vivificat, deducit ad inferos et reducit.
    Deum time, et mandata ejus observa, hoc est omnis homo.
    Doce justum, et festinabit accipere.
    Disciplinam Domini ne abjicias, nec deficias cum [Col. 0307D] ab eo argueris
    Diligite justitiam, qui judicatis terram.
    Doctrina viri per patientiam noscitur.
    Divitiae salutis sapientia et scientia
    Deus superbis resistit, humilibus autem dat gratiam.
    Deus charitas est, et qui manet in charitate in Deo manet, et Deus in eo.
    Dilectio proximi malum non operatur.
    Deum nemo vidit unquam.
    Divisiones operationum sunt; idem autem Deus, qui operatur omnia in omnibus.
    Dies Domini sicut fur in nocte ita veniet.
    Diligentibus Deum omnia cooperantur in bonum.
    [Col. 0308A] Dum tempus habemus, operemur bonum ad omnes, maxime autem ad domesticos fidei.
    Deum quaerens gaudium quaerit.
    Disciplina et misericordia multum destituitur, si una sine altera relinquatur.
    Dolentem non potest consolari, qui non concordat condolendo dolenti.
    Discretio est mater virtutum.
    Deum timere et amare, maxima causa est salutis humanae.
    Deus ideo dicitur creans mala, quia peccatis nostris immittit flagella.
    Divinus sermo sicut mysteriis prudentes exercet, ita superficie simplices refovet.
    Dum injusti saeviunt, justi purgantur.
    [Col. 0308B] Deliciae et epularum varietas fomenta sunt luxuriae.
    Difficilius arrogantia quam auro et gemmis caremus.
    Detrimentum pecoris ignominia est pastoris.
    Duplicis peccati reus est, qui non est sanctus quod creditur, et tamen simulat se esse sanctum.
    Deo nihil mali est imputandum, quandoquidem ipso malo utitur ad bonum.
    Difficile corrigitur nequitia quam concipit quis in pueritia
    Difficile est cuiquam agnoscere sanitatis gratiam, nisi per infirmitatis disciplinam.
    Difficile custoditur quod insidiis aditur multis.
    Difficile est gloriam virtute superare, et ab his diligi [Col. 0308C] quos praecedas.
    Dona Dei per hoc maxime agnoscuntur quod interdum auferuntur.
    Deliciis et voluptatibus affluentes nequeunt pensare quae Dei sunt.
    Duplici reatu constringitur qui et in se ipso prava committit, et alios pravitate sua corrumpit.
    Desperatio solum crimen est quod veniam consequi non potest.
    De peccato in peccatum corruunt qui Deum timere et amare negligunt.
    Decor clericorum non decet esse nimius vel in vestimentis vel in aliis rebus.
    Duo sunt nobis jugiter attendenda: et peccata quae commisimus, et inaestimabilis Dei gratia quae [Col. 0308D] nos pertulit inter eadem peccata.
    Diu jacens in peccatis, diu quoque, si converti voluerit diabolicae impugnationis molestias sustinebit
    Diuturna quies vitiis alimenta ministrat.
    Deo magis placet qui sibi puras, quam qui plenas manus praebet.
    Dapsilis et largus cunctis placet mortalibus.
    Doctus ab indocto poterit bona discere crebro;
    Si pensare velit, cur sit sapientior illo.
    Dimidium facti perfectum dicere noli.
    Discere semper habet qui Christum vult imitari.
    Doctor perfectus, quae rite docet, prius implet.
    Doctrinae verba paucis prosunt sine factis.
    [Col. 0309A] Discordes revoca, fautor moerentibus insta.
    De rebus dubiis noli contendere verbis
    De Domino vix quid perfecta scientia sentit.
    Divitiae verae sunt virtutum bona quaeque.
    Dives dicendus, cui parvus suppetit usus.





CAPUT V.

    Excelsus super omnes gentes Dominus, et super coelos gloria ejus.
    Exspecta Dominum, viriliter age, et confortetur cor tuum, et sustine Dominum.
    Ecce quam bonum et quam jucundum habitare fratres in unum!
    Estote prudentes sicut serpentes, et simplices sicut columba.
    Ex abundantia cordis os loquitur.
    [Col. 0309B] Estote misericordes, sicut et Pater vester misericors est.
    Ex verbis tuis justificaberis, et ex verbis tuis condemnaberis.
    Eadem mensura qua mensi fueritis, remetietur vobis.
    Erue eos qui ducuntur ad mortem, et qui tranuntur ad interitum liberare ne cesses.
    Exsecratio peccatori cultura Dei.
    Egestas et ignominia ei qui deserit disciplinam; qui autem acquiescit arguenti glorificabitur.
    Est via quae videtur homini justa, novissima autem ejus deducunt ad mortem.
    Equus paratur ad bellum, sed a Domino victoria datur.
    [Col. 0309C] Est confusio adducens peccatum, et est confusio adducens gloriam.
    Ex studiis suis agnoscitur puer.
    Esto fidelis usque ad mortem, et dabo tibi coronam vitae, dicit Dominus omnipotens.
    Emendemus in melius quod ignoranter peccavimus.
    Ebrietas et crapula omni Christiano est detestanda.
    Eleemosynam illam Deus exsecratur, quae ex rapina praebetur.
    Erubescere malum sapientiae est; erubescere vero bonum fatuitatis
    Errat facillime qui non curat quo rectius pergat.
    Escarum copia carnem incendit ad desideria noxia.
    [Col. 0309D] Exstinguit Aegyptum qui non agit opera tenebrarum
    Experimento cito discitur quod nunquam antea credebatur
    Egens aeque est is qui non satis habet, et cui copia nulla sufficit.
    Eadem velle et nolle, ea demum firma amicitia est.
    Eo tempore quisque incipit malus esse, quo potuit bonus fieri.
    Ex alieno periculo sapiens se corrigit et emendat.
    Ethnica verba legens, et in ipsis moribus haerens,
    Hic gustare nequit quam suavia sint sacra dicta.
    Effectum precibus tribuit pia vita precantis.
    Eloquium sanctum pretiosum fit super aurum.
    [Col. 0310A] Error erit nimius cum praetores simul errant.
    Errat summopere qui non fugit impia quaeque
    Esse Deo proprium cunctis est jure sciendum.
    Expers doctrinae tenebras patietur ubique.
    Electi pauci, multi sunt vero vocati.
    Ecclesiae pastor speculum plebis fore debet.
    Est quasi vas vacuum, cui cura deest animarum.





CAPUT VI.

    Fidelis Dominus in omnibus verbis suis, et sanctus in omnibus operibus suis.
    Firmamentum est Dominus timentibus eum.
    Flumen Dei repletum est aquis.
    Filius hominis non venit ministrari, sed ministrare, dare animam suam redemptionem pro multis.
    Filii hujus saeculi prudentiores filiis lucis in generatione [Col. 0310B] sua sunt.
    Facilius est camelum per foramen acus intrare, quam divitem intrare in regnum Dei.
    Facite vobis amicos de mammona iniquitatis, ut, cum defeceritis, recipiant vos in aeterna tabernacula.
    Fur non venit nisi ut furetur, et mactet, et perdat.
    Frange esurienti panem tuum, et egenos vagosque induce in domum tuam.
    Feneratur Domino qui miseretur pauperis.
    Frustra jacitur rete ante oculos pennatorum.
    Favus distillans labia meretricis, et nitidius oleo guttur ejus; novissima autem illius amara quasi absinthium.
    [Col. 0310C] Fallax gratia, et vana est pulchritudo; mulier timens Deum ipsa laudabitur.
    Fugit impius nemine persequente; justus autem quasi leo confidens absque terrore erit.
    Flagellat Deus omnem filium quem recipit.
    Facere misericordiam et judicium magis placet Deo quam victimae.
    Fiducia magna coram Deo eleemosyna omnibus facientibus eam.
    Fundamentum aliud nemo potest ponere praeter id quod positum est, quod est Christus Jesus.
    Fides sine operibus, mortua est.
    Fidelis sermo et omni acceptione dignus, quia Christus Jesus venit in hunc mundum peccatores salvos facere
    [Col. 0310D] Fides sperandorum substantia est rerum, argumentum non apparentium.
    Fornicatores et adulteros judicabit Deus.
    Frater si fratrem adjuvat, ambo consolabuntur.
    Febris corporis calor; febris vero animi est avaritia et libido.
    Fortissimum jejunium est panis et aqua
    Facile contemnit omnia qui semper cogitat se moriturum.
    Formam mulieris non animus prius quam corpus concupiscit.
    Ferreas mentes libido domat.
    Flagellum Dei tunc diluit culpam, cum mutaverit vitam.
    [Col. 0311A] Frigus et fames simplici vestitu ciboque expelli potest.
    Fidelibus nox in diem mutatur; infidelibus autem ipsa etiam lux tenebrosa efficitur.
    Fructus mundi ruina est.
    Fortitudo justorum est carnem vincere, delectationem vitae praesentis exstinguere.
    Fortitudo reproborum est transitoria sine cessatione diligere, caetera flagella Conditoris insensibiliter perdurare.
    Fraudem Deo facere videtur qui, relicto spiritualis vitae proposito, ad saeculum revertitur.
    Futura providere specialiter pertinet ad illos, quibus cura commissa est super alios.
    Firmitatis indicium est cum una eademque sententia [Col. 0311B] in sacris litteris iteratur.
    Facilius sacculos quam nosmetipsos abnegamus.
    Facile abjicitur quod haeret exstrinsecus; intestinum bellum periculosius est.
    Facies est mentis speculum, et taciti oculi cordis secreta produnt.
    Famulos Dei veros non miracula, sed dilectio vera probat.
    Fenus pecuniae fumus est animae.
    Frequens oratio fortiter resistit diabolo.
    Facilius inhaerere solet malum quam bonum.
    Frequenter superantur prosperitate qui superari non poterant adversitate.
    Formidari non debet diabolus, qui nihil nisi permissus valet.
    [Col. 0311C] Frustra pro salute corporis laboratur, nisi simul animae salus obtineatur.
    Frustra niti, nec aliud se fatigando nisi odium quaerere, extremae dementiae est.
    Fidelius et gratius obsequium est quod amore magis quam metu geritur.
    Fallitur omni modo qui spem suam ponit in homine et in hoc saeculo.
    Flammae inexstinguibili quandoque tradetur qui nunc avaritiae et malitiae suae incendia exstinguere negligit.
    Facilis venia huic est danda qui non peccat ex industria.
    Fortior est qui cupiditates quam qui hostes subjicit.
    [Col. 0311D] Ferox atque inquietus linguam semper litigiis exercens cani comparatur.
    Foedis immundisque libidinibus deditus sordidae suis voluptatem imitatur.
    Fornicamur a Domino, quando adulterinis cogitationibus ab ejus amore casto deviamus.
    Facile offendit qui non optimis sed pessimis placere cupit.
    Frenis sicut equi sessorum sunt retinendi
    Sic quoque lascivi seniorum jure tenendi.
    Fortia gesta tuae ne demonstres cito vitae.
    Felix qui requiem poterit captare perennem.
    Felices oculi qui cernunt gaudia coeli.
    Ferrea mens dictis crebro superatur iniquis
    [Col. 0312A] Fructum fert raro quidquid geritur dubitando.
    Fructibus ex propriis arbor cognoscitur omnis.
    Finis praecepti constat dilectio Christi.
    Factor totius prae cunctis est venerandus.
    Fratres se noscant quorum Pater est Deus unus.





CAPUT VII.

    Gustate et videte quoniam suavis est Dominus; beatus vir qui sperat in eo.
    Gloriosa dicta sunt de te, civitas Dei.
    Gratiam et gloriam dabit Dominus.
    Generatio rectorum benedicetur.
    Gaudium [ita] erit in coelo super uno peccatore poenitentiam agente, quam super nonaginta novem justis, qui non indigent poenitentia.
    Grave est saxum, et onerosa arena; sed ira stulti [Col. 0312B] utroque gravior.
    Gloria patris filius sapiens est.
    Gloria, et honor, et pax omni operanti bonum, Judaeo primum et Graeco.
    Gloria nostra haec est, testimonium conscientiae nostrae.
    Gemina dilectio homines facit proximos Deo.
    Grandis offensio, nolle placare quem offenderis.
    Grandis Ecclesiae destructio, neglecta coenobiorum provisio.
    Grandis monasticae vitae contumelia, mundani ornamenti gloria.
    Gestu corporis habitus demonstratur mentis.
    Gladius utraque parte acutus est verbum Dei, penetrans animam et corpus.
    [Col. 0312C] Gloriam mundi quaerens cito fit ita obcaecatus, ut nullius paveat casum reatus.
    Gravissimum nequissimumque genus est inimicitiae, mala pro bonis reddere.
    Genus quoddam humanae pietatis impietas in Deum erit.
    Gaudia integra nusquam sunt in terra.
    Gloriari et superbire pro temporalibus commodis indicium est insipientis.
    Gloriosius est injuriam tacendo tolerare, quam respondendo vindicare
    Gulae et luxuriae deditus comparatur jumentis insipientibus.
    Gratis a Deo data gratis etiam sunt ab hominibus danda.
    [Col. 0312D] Gravis animus dubiam non profert sententiam.
    Grave est peccatum, unde aliquis peccandi sumit exemplum.
    Gement quandoque sero qui plangere nolunt in tempore opportuno.
    Gravis aetate gravia etiam verba debet proferre.
    Generalia commoda nemo facere debet sibi propria.
    Gentiles libri non sunt ab eis relegendi
    Qui servire Deo statuerunt pectore toto.
    Grata Deo dona fert, qui frangit mala vota.
    Gaudens in Domino gustat suavissima mella
    Gens ignara Dei poenae est tradenda perenni.
    Grande scelus grandi studio debet superari.
    [Col. 0313A] Gloria mundana nullis est prorsus amanda.
    Gratia sola Dei quos vult facit alta mereri.





CAPUT VIII.

    Homo sicut fenum, dies ejus tanquam flos agri.
    Homo, cum in honore esset, comparatus est jumentis insipientibus, et similis factus est illis.
    Homo vanitati similis factus est; dies ejus sicut umbra praetereunt.
    Habe fiduciam in Domino ex toto corde tuo.
    Homo videt in facie, Deus autem intuetur cor.
    Haereditas ad quam festinatur in principio, in novissimo benedictione carebit.
    Honora Dominum de tua substantia, et de primitiis frugum tuarum da pauperibus.
    Homo nascitur ad laborem, avis ad volatum.
    [Col. 0313B] Humiliamini sub potenti manu Dei, ut vos exaltet in tempore visitationis.
    Hilarem datorem diligit Deus.
    Hora est jam nos de somno surgere.
    Haereticum hominem post unam et secundam correptionem devita.
    Horrendum est incidere in manus Dei.
    Hoc est funditus a malo recedere, ex amore Dei jam nolle peccare.
    Humanum est peccare, diabolicum vero est perseverare.
    Hoc studio converti quisque debet ad bona, quo operatus est mala.
    Haerebat jugiter in malis? Conversus faciat idem in bonis.
    [Col. 0313C] Honorem et imperium, si vis habere, dabo tibi magnum.
    Honestas et sobrietas in cunctis rebus sunt appetendae.
    Honor Deo exhibitus exhibentes aeterna gloria dignos facit.
    Honorare parentes ad omnes pertinet homines.
    Humilibus et fidelibus divinae legis mysteria patent, superbos autem et infideles latent.
    Homines plus quam Deum timere non est religionis Christianae.
    Haeres et propinquus est spiritualis amicus.
    Hostia grata Dei non valeas potiora,
    Velle bonum teneas, et nullum laedere quaeras.
    Hactenus extremi fiunt saepissime primi.
    [Col. 0313D] Hos quos laesisti citius placare memento.
    Horrida bella gerit, qui pacis foedera spernit.
    Hostem per Dominum, sed et in se dilige charum.
    Hic venerandus erit qui jugiter optima quaerit.
    Heu quam rara fides reperitur nunc apud omnes!
    Haerentes terrae nequeunt subdi theoriae.





CAPUT IX

    Initium sapientiae timor Domini.
    Intellectus bonus omnibus timentibus eum.
    In circuitu impii ambulant.
    Juxta est Dominus his qui tribulato sunt corde, et humiles spiritu salvabit.
    Judicia Domini vera, justificata in semetipsa.
    [Col. 0314A] Immittit angelus Domini in circuitu timentium eum, et cripiet eos.
    Jacta super Dominum curam tuam, et ipse te enutriet.
    In Deo faciemus virtutem, et ipse ad nihilum deducet inimicos nostros
    Justus es, Domine, et rectum judicium tuum.
    Justus ut palma florebit, ut cedrus Libani multiplicabitur.
    In memoria aeterna erit justus, ab auditione mala non timebit.
    In patientia vestra possidebitis animas vestras.
    Justorum semita quasi lux splendens procedit, et crescit usque ad perfectum diem.
    Judicium durissimum in his qui praesunt, fiet.
    [Col. 0314B] Impius cum in profundum peccatorum venerit, contemnit.
    In malevolam animam non introibit sapientia, nec habitabit in corpore subdito peccatis.
    Invidia diaboli mors intravit in orbem terrarum.
    Infernus et perditio coram Domino; quanto magis corda filiorum hominum!
    Inter superbos semper jurgia sunt; qui autem cuncta agunt consilio, reguntur sapientia.
    Justus ex fide vivit.
    In omnibus operibus tuis memorare novissima, et in aeternum non peccabis.
    Initium omnis peccati superbia.
    In fine hominis denudatio operum ejus.
    In die bonorum ne immemor sis malorum.
    [Col. 0314C] In multiloquio peccatum non deerit.
    In desideriis est omnis otiosus.
    In omni loco oculi Domini contemplantur bonos et malos.
    In omnibus exhibeamus nosmetipsos sicut Dei ministros.
    Invisibilia Dei, per ea quae facta sunt, intellecta, conspiciuntur.
    Infirma mundi elegit Deus, ut confundat fortia.
    Initium bonorum confessio est malorum.
    Incassum caro affiligitur, si mens voluptatibus non reluctatur.
    Justi vocabulum non amittit qui pro poenitentia semper resurgit
    Jejunium non est perfecta virtus, sed virtutum [Col. 0314D] multarum fundamentum.
    Intentio perversa meretur ut in die, sicut in nocte, errare permittatur
    Justitia humana tam fragilis est, ut potius remissione peccatorum constet quam perfectione virtutum.
    Innocentia vera est, quae nec sibi nec aliis nocet.
    Iracundus cum aliis irasci desierit, tunc sibimet maxime irascitur.
    Iracundus, etiamsi mortuum suscitet, nulli placet.
    Infeliciores sunt mali, cum cupita perfecerint, quam si ea quae cupiunt implere non possent.
    Infeliciores sunt, qui faciunt, quam qui patiuntur injuriam.
    [Col. 0315A] Intenta supplicatio dormire cor mundum vetat.
    In hoc ipso peccat homo quod peccare vellet, si inulte posset.
    Inutile est ea crebro videre per quae cito traharis ad noxia quaeque.
    Invocandus est Deus jugiter, ut voluntatem simul et facultatem bene agendi nobis praestare dignetur.
    Inimicos diligere grave quidem est praeceptum, sed grande ejus praemium.
    Ignis concupiscentiae carnalis quanto diutius ardere permittitur, tanto difficilius exstinguitur.
    Illis dimittuntur minima qui majora districte fleverunt peccata.
    Ingratus unus multis miseris et pauperibus nocet.
    Inopi beneficium duplex dat qui celeriter dat.
    [Col. 0315B] Inopiae parva, avaritiae desunt omnia.
    In multis frustra laborat qui sua magis quam se ipsum Deo offerre studet.
    Improvidus miles fortem se in pace gloriatur.
    Ideo omnes diabolicae tentationis molestias pati permittimur, ut omnibus easdem molestias patientibus compati et condolere sciamus.
    Inter epulas difficile servatur castitas.
    Impossibile est copiis voluptatum sine voluptate frui.
    Improbi et duri in ipso initio peccati sunt graviter corripiendi.
    Jugiter attendendum quanta Dei gratia sit nobiscum, et quam multis in corporalibus et in spiritualibus donis ditiores facti simus.
    [Col. 0315C] In vanum laborat qui caecum honorat.
    In malis sperare bona innocens maxime solet.
    Job venerabilis patientia cunctis dolentibus et infirmis pro exemplo jugiter est pensanda.
    Infirmitas carnis, si patienter sustineatur, est quasi purgatorius ignis.
    Infirmi pene omnes se quidem ab aliis tolerari volunt, ipsi vero alios tolerare renuunt.
    Judicium divinum non errat, ut plerumque humanum.
    Invidus invidiae suae telo imprimis percutitur.
    Iter longum agentes majori providentia indigent quam prope proficientes.
    Ita et monachi, jugiter Deo servientes, magis egent provideri quam caeteri libere viventes.
    [Col. 0315D] Infinito labori finitus, quantuscunque sit, comparari nequit.
    Illos exspectat gloria qui laboriosa gerunt certamina.
    Juveni nihil magis noxium invenitur quam ut voluntatem propriam sequatur.
    Injuriam magnam Creatori facit qui creaturam ullam plus quam illum diligit.
    Juxta aliquid multos laudare licet sapientes,
    Qui, juxta quaedam, laudandi sunt minus unquam.
    Illos aeternus capiet dolor et cruciatus,
    Qui nunc laetitia capiuntur ab immoderata
    Imperat aut servit collecta pecunia cuique.
    Invidus alterius marcescit rebus opimis.
    [Col. 0316A] In luctu positis non est his musica dulcis.
    Impedit ira animum ne possit cernere verum.
    Impia quaeque studens nequit in fore prudens.
    Invidiae plenus super omnes exstat egenus.
    Ingenti cura pensanda est vita futura.
    Judicium durum super haec est sceptra futurum.
    In Domini donis graviter tentabitur omnis.
    Indurare Dei nihil est nisi non misereri.
    Incrassata caro gustat coelestia raro.





CAPUT X.

    Charitas non est ab ullo extorquenda, sed cum beneficiis exquirenda.
    Charitas operit multitudinem peccatorum.
    Charos nemo suos Christo proponere debet.





CAPUT XI.
[Col. 0316B]

    Laetetur cor quaerentium Dominum.
    Laetabitur justus in Domino et sperabit in eo, et laudabuntur omnes recti corde.
    Lux orta est justo, et rectis corde laetitia.
    Lapidem quem reprobaverunt aedificantes, hic factus est in caput anguli.
    Lata et spatiosa via est quae ducit ad mortem.
    Luceat lux vestra coram hominibus, ut videant opera vestra bona et glorificent Patrem vestrum qui in coelis est.
    Lex per Moysen data est; gratia et veritas per Jesum Christum facta est.
    Levemus corda nostra cum manibus ad Deum.
    Leo rugiens et ursus esuriens est princeps impius [Col. 0316C] super populum pauperem.
    Lingua sapientium ornat scientiam.
    Lampas contempta apud cogitationes divitum parata est ad tempus statutum.
    Lingua placabilis lignum vitae.
    Laudet te alienus, et non os tuum.
    Loquimini veritatem unusquisque cum proximo suo, quoniam sumus invicem membra.
    Littera occidit, spiritus autem vivificat.
    Lupus adveniens indicat quo animo quilibet pastor super gregis custodiam stabat.
    Lucerna corporis est oculus; lux autem mentis sapientia spiritualis.
    Lingua si non restringitur, nequaquam ubi cecidit jacet, sed semper ad deteriora labitur.
    [Col. 0316D] Laquei inevitabiles sunt his parati qui nullam curam habent pro suorum emendatione peccatorum.
    Lacrymae veniam non postulant, sed merentur.
    Loca, nec non regiones plurimae a malitia inhabitantium in eis penitus sunt destructae.
    Labor improbus omnia vincit.
    Laudis humanae avidus divinae retributionis despicit munus.
    Labor assiduus carnales deprimit aestus.
    Languor insolitus insolitum etiam medicinae genus quaerit.
    Liber est dicendus in quo nullum regnat vitium.
    Laeta, magis quam tristia, quosdam homines corrumpunt.
    [Col. 0317A] Longo usu discendum est quid cuique loqui et tacere conveniat.
    Lucrum turpe ut damnum fugito.
    Lucrum sine damno alterius fieri non potest.
    Levis atque inconstans nil avibus differt.
    Libidinis impetus abstinentiae expellit virtus.
    Licet multis vita tua placeat, tibi placere non debet.
    Latentem superbiam nil magis comprimit quam culpa patens.
    Lapsus quorumdam tanto ferventius illos
    Ad meliora trahit quanto pejora patrarunt.
    Lascivus juvenis eget ut crebro moneatur.
    Leges antiquas ne transgrediendo resolvas.
    Laudat rite Deum qui vere diligit illum.
    [Col. 0317B] Lingua viri quae sit patientia debita pandit.
    Laude manet dignus qui nititur esse benignus.
    Languet vis mentis nimia pinguedine ventris.
    Lux aeterna piis, tenebrae sunt semper iniquis
    Lectio sanctorum nimis est pensanda librorum.
    Lumbos praecingit qui carnis vota restringit.





CAPUT XII.

    Magnus Dominus noster, et magna virtus ejus, et sapientiae ejus non est numerus.
    Magnus Dominus et laudabilis nimis, et magni tudinis ejus non est finis.
    Misericordia Domini plena est terra.
    Mirabilis Deus in sanctis suis.
    Magna opera Domini exquisita in omnes voluntates [Col. 0317C] ejus.
    Misericordia Domini ab aeterno et usque in aeternum super timentes eum.
    Mutuabitur peccator, et non solvet; justus autem miserebitur, et tribuet.
    Misericordiam et veritatem diligit Deus.
    Multae tribulationes justorum, et de omnibus nis liberabit eos Dominus.
    Multa flagella peccatoris, sperantem autem in Domino misericordia circumdabit.
    Mors peccatorum pessima, et qui oderunt justum delinquent.
    Melius est modicum justo super divitias peccatorum multas.
    Miserator et misericors Dominus, patiens et multum [Col. 0317D] misericors.
    Majorem charitatem nemo habet quam ut animam suam ponat quis pro amicis suis.
    Multi sunt vocati, pauci vero electi.
    Messis quidem multa, operarii autem pauci.
    Mercenarius videt lupum venientem, et dimittit oves et fugit.
    Melior est obedientia quam victimae.
    Meliora sunt vulnera diligentis quam fraudulenta oscula odientis.
    Melior est patiens viro forte, et qui dominatur animo suo expugnatore urbium.
    Melior est buccella sicca cum gaudio quam domus plena victimis cum jurgio.
    [Col. 0318A] Melior est iniquitas viri quam benefaciens mulier.
    Melius est humiliari cum mitibus quam dividere spolia cum superbis.
    Musica in luctu, importuna narratio.
    Melius est ire ad domum luctus quam ad domum convivii.
    Melius est a sapiente corripi quam a stultorum adulatione decipi.
    Mors et vita in manibus linguae.
    Memoria justi cum laudibus, et nomen impiorum putrescet.
    Memento Creatoris tui in diebus juventutis tuae.
    Maledictus homo qui facit opus Dei negligenter.
    Militia est vita hominis super terram, et sicut dies mercenarii dies ejus.
    Mundus transit et concupiscentia ejus; qui autem [Col. 0318B] facit voluntatem Dei manet in aeternum.
    Modicum fermentum totam massam corrumpit.
    Multum valet deprecatio justi assidua.
    Melius est nubere quam uri.
    Melius est non habere quod tribuas, quam impudenter petere quod des.
    Melius est bene vinci quam male vincere.
    Melius est habere omnia bona minora quam magnum bonum cum magno malo.
    Melius est rusticitatem sanctam habere quam eloquentiam peccatricem.
    Melius est prius facere quod convenit, quam postea mali facti poenitearis.
    Melius est facere divortium cum homine quam [Col. 0318C] cum Deo.
    Mendacium non est, cum de rebus insensibilibus quasi de sensibilibus mystice loquimur.
    Male Sabbatum celebrat qui a bonis operibus vacat.
    Magna pars intelligentiae scire quid nescias.
    Mirandum simul et dolendum quod plures, quasi religiosi a cibis quibusdam abstinentes, mox quasi scelerati pessima quaeque omni modo student agere.
    Mirandum dolendumque nihilominus et illud quod plurimi, simulantes se pro peccatorum venia visitare sancta et procul posita loca, cum fuerint reversi multo pejores fiunt quam antea.
    Morbi plures ex saturitate nimia eveniunt.
    Mores et studia rectorum ex subjectorum qualitate [Col. 0318D] inspiciuntur.
    Maledictiones quae in proximos diriguntur, in maledicentes primitus vertuntur.
    Mens visibilibus intenta, videre nescit invisibilia.
    Majora crimina et tarde credenda sunt cum audiuntur, et citius punienda cum veraciter agnoscuntur.
    Mundari doctorem prius oportet, et sic alios mundare valet
    Meretrix et prudentia saecularis in pluribus coaequantur peccatis.
    Monachi et clerici saecularia negotia vitare debent.
    Manus pauperum gazophylacium Christi est.
    [Col. 0319A] Mollis et dissolutus, non vir, sed mulier dicendus est.
    Mulier, dans operam virtuti, vir potest dici.
    Mulierum virtus prima et maxima est pudicitia.
    Magna securitas est cordis aliena non appetere.
    Militis cujuslibet fortitudo non agnoscitur nisi in bello.
    Malum pro malo reddere est humanum; malum vero pro bono diabolicum.
    Mala mors putanda non est, quam bona vita praecessit.
    Malus ubi se simulat bonum, ibi est pessimus.
    Mala conscientia nunquam requiescit secura.
    Male imperando summum imperium amittitur.
    Merces magna nimis tradetur coelitus illis
    [Col. 0319B] Qui pro justitia patiuntur quaeque pericla.
    Mortuus huic mundo nil scit nisi vivere Christo
    Magna quies animi vitare negotia mundi.
    Magnum certamen juvenilem vincere carnem.
    Maxima fit pestis, cum pastor erit puerilis.
    Mens levis ac fragilis cito profert scandala carnis.
    Mens assueta malis vix eripietur ab illis.
    Mors et perditio dicenda est caeca libido.
    Mors mala vincetur, si jugiter ante timetur.
    Mel invenisti? Quantum tibi sufficit, esto.
    Maxime quaerendum quod semper erit retinendum.





CAPUT XIII.

    Novit Dominus viam justorum, et iter impiorum [Col. 0319C] peribit.
    Noli aemulari in eo qui prosperatur in via sua, in homine faciente injustitias.
    Non salvatur rex per multam virtutem.
    Nolite fieri sicut equus et mulus, quibus non est intellectus.
    Nolite sperare in iniquitate, et rapinas nolite concupiscere.
    Nisi Dominus custodierit civitatem, frustra vigilat qui custodit eam.
    Nolite confidere in principibus, in filiis hominum, in quibus non est salus.
    Non in solo pane vivet homo, sed in omni verbo quod procedit de ore Dei.
    Nemo bonus nisi solus Deus.
    [Col. 0319D] Nisi quis renatus fuerit ex aqua et spiritu, non potest introire regnum Dei.
    Nemo potest duobus dominis servire.
    Nemo, mittens manum suam in aratrum et aspiciens retro, aptus est regno Dei.
    Non potest arbor bona fructus malos facere, neque arbor mala fructus bonos facere.
    Necesse est ut veniant scandala; vae autem homini illi per quem scandalum venit!
    Non est discipulus super magistrum.
    Nihil opertum quod non reveletur, et occultum quod non sciatur.
    Non est speciosa laus in ore peccatoris
    Ne tardes converti ad Dominum.
    [Col. 0320A] Noli negligere disciplinam Domini, et ne fatigeris cum ab eo argueris.
    Noli arguere derisorem, ne oderit te; argue sapientem, et diligit te
    Ne coram caeco ponas offendiculum.
    Non est homo justus super terram, qui faciat bonum et non peccet.
    Novit justus animas jumentorum suorum; viscera autem impiorum crudelia.
    Nihil in terra fit sine causa.
    Non agnoscitur in bonis amicus, nec absconditur in malis inimicus.
    Novit Dominus qui sunt ejus.
    Nemo quod suum est tantummodo quaerat, sed quod alterius.
    [Col. 0320B] Nolite mirari, si odit vos mundus.
    Non solum rei sunt qui faciunt mala, sed qui consentiunt facientibus.
    Nemo potest dicere: Dominus Jesus, nisi in Spiritu sancto.
    Nemo coronabitur, nisi qui legitime certaverit.
    Neque qui plantat neque qui rigat est aliquid, sed qui incrementum dat Deus.
    Noli vinci a malo, sed vince in bono malum.
    Nolite diligere mundum neque ea quae in mundo sunt.
    Non diligamus verbo neque lingua, sed opere et veritate.
    Non auditores, sed factores legis justificabuntur.
    Non est personarum acceptor Deus; sed in omni [Col. 0320C] gente qui timet Deum et operatur justitiam acceptus est illi.
    Nunquam est amor Dei otiosus.
    Nitens cutis sordidum demonstrat animum.
    Nihil infelicius felicitate peccantium.
    Nunquam Deus mentem deserit, quae peccata sua veraciter agnoscit.
    Non est secura laetitia in divinis paginis multa cognoscere, sed cognita custodire.
    Nulli prodest tristi facie aliquando incedere, jejunia ostentare, et mox in deliciis vivere.
    Non nobis sufficit relinquere nostra, nisi relinquamus et nos.
    Non multitudo peccatorum, sed impietas hominem ducit ad desperationem.
    [Col. 0320D] Nosse et posse bona prius incognita atque impossibilia demonstrat gratiae supernae dona.
    Non sunt contemnenda quasi parva, sine quibus constare non possunt magna
    Nihil est tam facile quod non fiat difficile, si invitus facias.
    Nemo in alium priusquam in seipsum peccat.
    Nemo se peccantem credat ideo minus puniendum quod multitudinem imitatur peccantium.
    Nequitia diaboli quae in Job fuisse legitur, eadem in omnes homines erit, si tantum permittatur.
    Nescit pene quid labor sit, qui nunquam contra spirituales nequitias certare studuit.
    [Col. 0321A] Non plus sapere quam oportet sapere, omnes qui sibi videntur sapientes egent attendere.
    Negligentes et tepidi variis modis sunt admonendi.
    Negligentia et otiositas hominem trahunt ad interitum.
    Negligentius custodiri solet quod creditur facile posse reparari.
    Non est in hominis potestate vita illius.
    Nisi quis in fide et spe fundatus fuerit, ad charitatis verae culmen non ascendit.
    Nulla est ad virtutem talis exhortatio qualis peccatorum recordatio.
    Non quaeruntur in Christianis initia, sed finis.
    Nulli vel male vel bene contingit propter se solum, [Col. 0321B] sed ut simul alii corrigantur aut consolentur per illum.
    Nullum constat malum, quo Deus non utatur ad aliquod bonum.
    Nemo in Ecclesia amplius nocet quam qui, perversa agens, regimen tenet.
    Nil cuiquam proderit aestimari sanctus, cum non sit.
    Nitor vestium pretiosarum separat a regno coelorum.
    Nimis dolenda praesumptio, quod ea mala praesumunt Christiani quae exsecrantur pagani; nam Christiani Dei sui sanctorumque destruunt monasteria; pagani autem sua venerantur idola.
    Nemo nobilis, nisi quem nobilitat virtus.
    [Col. 0321C] Nisi quis timorem amoremque Dei ante se jugiter ponat, citius in aliquod peccatum labitur.
    Nihil scire vel curare, hoc est mortuum vivere.
    Nil petas quod negaturus es.
    Nemo periculosius peccat quam qui peccata defendit.
    Nemo se satis metiri praevalet nisi alterum consideret.
    Non vivas aliter in solitudine, aliter in foro.
    Negat sibi ipse qui quod difficile est petit.
    Nihil magnum est in rebus humanis, nisi animus magna despiciens.
    Nulli imponas quod ipse pati non potes.
    Nemo positus in saeculo securus abrenuntiat illo.
    [Col. 0321D] Non homo, non aurum poterunt dare quemque beatum,
    Sed virtute Dei consistit ita beati.
    Nil peccant oculi, si mens velit his dominari.
    Non poterit dici quam multa sit ars inimici.
    Nil credas actum, cum quidquam restat agendum.
    Nil prodest didicisse bonum, nisi feceris illud.
    Ne tardare velis, si quem convertere possis.
    Nemo coronatur, nisi certando mereatur.
    Non est multa sciens laudandus, sed bene vivens.
    Nisus stultorum par semper amat sociorum.
    Ni fuerit pugna, veniet victoria nulla.





CAPUT XIV.

    Oculi Domini super justos et aures ejus in preces eorum.
    [Col. 0322A] Os justi meditabitur sapientiam, et lingua ejus loquetur judicium.
    Observabit peccator justum, et stridebit super eum dentibus suis.
    Omnia quaecunque voluit Dominus fecit in coelo et in terra, in mari et in omnibus abyssis.
    Omne regnum in se ipso divisum desolatur.
    Omnia possibilia sunt credenti.
    Omnis plantatio quam non plantavit Pater coelestis, eradicabitur.
    Omnis qui facit peccatum servus est peccati.
    Omnis qui petit accipit, et qui quaerit invenit, et pulsanti aperietur.
    Omnis qui se exaltat humiliabitur, et qui se humiliat exaltabitur.
    [Col. 0322B] Omnis arbor quae non facit fructum bonum, excidetur et in ignem mittetur.
    Omni habenti dabitur; ab eo autem qui non habet, et quod habet auferetur ab eo.
    Omne peccatum et blasphemia remittetur hominibus; Spiritus autem blasphemia non remittetur.
    Orate, ne fuga vestra fiat hieme vel sabbato.
    Omni tempore benedic Deum, et pete ab eo ut vias tuas dirigat.
    Omni negotio tempus est et opportunitas.
    Omni custodia serva cor tuum, quia ex ipso vita procedit.
    Occasiones quaerit qui vult recedere ab amico.
    Omnia fac cum consilio, et post factum non poenitebis.
    [Col. 0322C] Omnis sapientia a Domino Deo est et cum illo fuit semper.
    Odium suscitat rixas, et universa delicta operit charitas.
    Omnis caro foenum, et omnis gloria ejus quasi flos agri.
    Omnia operatur unus atque idem Spiritus, dividens singulis prout vult.
    Omne quodcunque facitis in verbo aut in opere, omnia in nomine Domini Jesu, gratias agentes Deo Patri per ipsum
    Omnes unanimes in oratione estote, compatientes, fraternitatis amatores, misericordes, modesti, humiles.
    Omne gaudium existimate, cum in tentationes [Col. 0322D] varias incideritis.
    Omnis qui odit fratrem suum, homicida est.
    Obedire oportet Deo magis quam hominibus.
    Omne datum optimum et omne donum perfectum desursum est, descendens a Patre luminum.
    Oculus non vidit et auris non audivit, nec in eor hominis ascendit, quae praeparavit Deus diligentibus se.
    Omnia munda mundis, coinquinatis autem et infidelibus nihil mundum.
    Omnia licent, sed non omnia expediunt.
    Oportet episcopum irreprehensibilem esse, sobrium, prudentem.
    Omnis infidelium vita peccatum est.
    [Col. 0323A] Otiositas inimica est animae.
    Omnis dies velut ultimus tractandus est.
    Ornamenta coelorum virtutes sunt praedicantium.
    Otiosus est sermo doctoris, nisi Spiritus sanctus cordi adsit audientis
    Otiosum verbum est quod aut ratione justae necessitatis aut intentione piae utilitatis caret.
    Oratione continua superantur vitia.
    Opes terrenas sitientes spiritualia dona nunquam merentur accipere.
    Omnis gloria et virtus in comparatione majoris minus claret.
    Omnis divina percussio, aut purgatio vitae praesentis est, aut initium poenae sequentis.
    Omnino errat, qui per pacem et otium se assequi [Col. 0323B] triumphum putat.
    Oratorem te puta, si tibimetipsi persuaseris gerenda.
    Optima re, id est clementia Dei, pessime abutimur, cum per ejus patientiam omnem praesumimus nequitiam.
    Oblivisci maximum est accidens negligentibus.
    Occasiones deesse non possunt perituris.
    Obsequium amicos, veritas odium parit.
    Oculi petulantes cordis luxuriosi sunt proditores.
    Occultae et jugiter perpetratae culpae merentur ut reges pastoresque perversi constituantur.
    Omnia fidei argumenta maxime a praeteritis rebus sunt assumenda.
    [Col. 0323C] Opere melius quam verbis Deus laudatur et praedicatur.
    Optima voce quidem, sed pectore pessima nisus,
    Ille est dicendus hostis, non fidus amicus.
    Omne quod est justum merito dici valet unum.
    Orandum semper, ne seducamur ab hoste.
    Omni praelato subjectus sis quasi Christo
    Omnia quae voluit Deus, ad se mystice traxit.
    Oppositis rebus, quae sint meliora videmus.
    O quantis curis mens indiget omnibus horis!
    Os quod mentitur, animam jugulare refertur.





CAPUT XV.

    Prope est Dominus omnibus invocantibus eum in veritate.
    [Col. 0323D] Pretiosa in conspectu Domini mors sanctorum ejus.
    Prohibe linguam tuam a malo, et labia tua ne loquantur dolum.
    Patientia pauperum non peribit in finem.
    Petite et dabitur vobis, quaerite et invenietis, pulsate et aperietur vobis.
    Perfectus omnis erit, si sit sicut Magister ejus.
    Potens est Deus de lapidibus suscitare filios Abrahae.
    Percute filium tuum virga, et liberabis animam ejus a morte
    Plus proficit correptio apud prudentem, quam centum plagae apud stultum.
    [Col. 0324A] Princeps qui libenter audit verba mendacii, omnes ministros habet impios.
    Perversi difficile corriguntur.
    Pondus et pondus, mensura et mensura, utrumque abominabile est ante Deum.
    Per quae quis peccat, per haec et torquetur.
    Probata virtus corripit insipientes.
    Potentes potenter tormenta patiuntur.
    Propter peccata populi regnare facit Dominus hypocritam
    Peccator vel puer centum annorum maledictus erit.
    Pugnabit orbis terrarum contra insensatos.
    Post concupiscentias tuas non eas.
    Plenitudo legis est dilectio.
    [Col. 0324B] Prudentia carnis mors est, prudentia autem spiritus vita et pax.
    Probate spiritus, si ex Deo sint.
    Petitis et non accipitis, eo quod male petatis.
    Peccatum cum consummatum fuerit, generat mortem.
    Per multas tribulationes oportet nos intrare in regnum Dei.
    Peccantes coram omnibus arguantur, ut caeteri metum habeant.
    Plerique Deum vocibus sequuntur, moribus autem fugiunt.
    Plenus venter facile disputat de jejuniis.
    Probatio dilectionis exhibitio est operis.
    Perfectum odium est, quod nec justitia nec ratione [Col. 0324C] caret.
    Positi in deliciis attendere nequeunt quanta sit poena perennis.
    Pacificus homo filius Dei meretur vocari.
    Pax vera est dicenda cum spiritus et caro conveniunt omnimodo
    Pro qualitate audientium formari debet sermo doctorum.
    Per quinque corporis sensus, quasi per quasdam fenestras, intus datur ad animam introitus.
    Peccata quaedam animam polluunt, quaedam vero exstinguunt.
    Parentes in tantum diligendi sunt et honorandi, quantum illi subjecti sunt summo Patri.
    [Col. 0324D] Pravis moribus semper gravis est vita bonorum.
    Pallor et sordes quasi gemmae videri debent monachis et virginibus.
    Praelatis ac senioribus suis inobediens meretur ut, si ipse praelatus fuerit aliquibus, ab eis similia patiatur.
    Profectus quidam est, in poenis hoc ipsum agnoscere cur merueris poenam.
    Pudicae mentis sermo debet esse pudicus.
    Pars sacrilegii est res pauperum non dare pauperibus.
    Par supplicium subibunt qui pariter peccaverunt.
    Publica culpa publica etiam indiget poenitentia.
    Poenitentia vera est, et perpetrata mala plangere et plangenda ulterius non perpetrare.
    [Col. 0325A] Poenas gravissimas quandoque sunt passuri, qui nunc pro sceleribus suis renuunt parva flagella pati.
    Providendum est cunctis pro Dei amore licita relinquentibus, ne tepide viventes ad illicita corruant.
    Pastor quilibet fugit, cum subjectis solatium subtrahit, aut injustitiam videns non contradicit.
    Parcus cibus et venter semper esuriens triduanis jejuniis praefertur.
    Peccatum peccato adjicitur, cum id quod nequiter gestum est, nequiter etiam defenditur.
    Priusquam promittas delibera, ne per promissa minime expleta mendax dicaris.
    Probatio sanctae voluntatis nolle peccare cum possis.
    Possibilitas bene et male agendii probatio est arbitrii, [Col. 0325B] et causa cujuslibet meriti.
    Pharisaei justitia periit ex superbia, et publicani injustitia humilitate est sanata.
    Periculum nunquam sine periculo vincitur.
    Plus sunt laudandi bene facientes quam bene dicentes
    Prudentia rerum exitus metitur.
    Pecunia tunc fit pretiosa, cum pro Dei amore translata in alios desinit possideri.
    Plurimi student ne ad pauperiem veniant; paucissimi vero laborant ne in gehennam incidant.
    Plurimi infamiam, pauci vero verentur reatus conscientiam.
    Peccandi duo genera sunt: unum ex proposito, aliud ex negligentia.
    [Col. 0325C] Pacem cum hominibus habeas, bellum cum vitiis.
    Pecuniae imperare oportet, non servire.
    Plangite nunc miseri, consuescite nunc lacrymari,
    Cum tempus flendi, cum tempus sit miserendi.
    Paupertas animae major quam corporis exstat.
    Peccans quotidie studeat se mox reparare.
    Perfectus miles pensat saepissime vires.
    Providus in cunctis operatur nil sine causa.
    Perversae menti sua culpa est maxima poena.
    Promptus vel facilis ad risus schemata ne sis.
    Praeceps ad risum praeceps quoque fertur ad iram.
    Princeps injustus servos habet et vitiosos.
    Pensandum cunctis qualis maneat sibi finis.
    Pluribus intentus minor est ad singula sensus.
    [Col. 0325D] Praesens vita brevis, sed erit ventura perennis.
    Panis coelestis praeponitur omnibus escis.





CAPUT XVI.

    Quam bonus Israel Deus his qui recto sunt corde.
    Quaerite Dominum, et confirmamini, quaerite faciem ejus semper.
    Quaerite Dominum, et vivet anima vestra.
    Qui timetis Dominum, laudate eum.
    Qui diligitis Dominum, odite malum.
    Quomodo miseretur pater filiorum, misertus est Dominus timentibus se, quoniam ipse cognovit figmentum nostrum.
    Quis sicut Dominus noster, qui in altis habitat, et humilia respicit in coelo, et in terra?
    [Col. 0326A] Qui non accepit in vano animam suam nec juravit in dolo proximo suo, hic accipiet benedictionem a Domino et misericordiam a Deo salutari suo.
    Qui seminant in lacrymis, in exsultatione metent.
    Quaerite primum regnum Dei et justitiam ejus, et haec omnia adjicientur vobis.
    Quid prodest homini si mundum universum lucretur, animae vero suae detrimentum patiatur
    Quam dabit homo commutationem pro anima sua?
    Qui est ex Deo, verba Dei audit
    Qui viderit mulierem ad concupiscendam eam, jam moechatus est eam in corde suo:
    [Col. 0326B] Qui perseveraverit usque in finem, hic salvus erit.
    Quae impossibilia sunt apud homines, possibilia sunt apud Deum.
    Qui odit animam suam in hoc mundo, in vitam aeternam custodit eam.
    Quod Deus conjunxit, homo non separet.
    Qui dixerit fratri suo: Fatue, reus erit gehennae ignis.
    Qui infidelis est in minimo, et in majori infidelis est.
    Quasi scelus idololatriae est, Deo nolle acquiescere.
    Quaerite Dominum dum inveniri potest, invocate eum dum prope est.
    Qui advertit aurem suam ne audiat legem, oratio [Col. 0326C] ejus erit exsecrabilis.
    Qui sequitur justitiam diligitur a Domino.
    Qui diligit disciplinam diligit sapientiam.
    Qui parcit virgae odit filium.
    Qui abscondit scelera sua, non dirigetur; qui autem confessus fuerit et reliquerit ea, misericordiam consequetur.
    Qui custodit os suum, custodit et animam suam.
    Qui offert sacrificium ex substantia pauperis, quasi qui victimat filium in conspectu patris sui.
    Quasi tempestas impius pertransit.
    Qui pronus est ad misericordiam benedicetur.
    Qui fratri suo parat foveam, ipse incidet in illam.
    Qui mollis et dissolutus est in opere suo, frater est sua opera dissipantis.
    [Col. 0326D] Quae non congregas in juventute, quomodo ea habere poteris in senectute?
    Quod timet impius, veniet super eum.
    Qui modica spernit, paulatim decidet.
    Quodcunque potest manus facere, instanter operare: quia nec opus, nec ratio, nec sapientia erunt apud inferos, quo tu properas.
    Qui obdurat aurem suam ad clamorem pauperis, et ipse clamabit et non exaudietur.
    Qui erudit derisorem, ipse facit sibi injuriam.
    Qui sibi nequam est, cui bonus erit?
    Qualis rector est civitatis, tales inhabitantes.
    Qui ad justitiam erudiunt multos, quasi stellae in perpetuas aeternitates.
    [Col. 0327A] Qui in uno offendit, multa bona perdit.
    Qui docet fatuum, quasi qui conglutinat arena festam.
    Quanto magnus es, humilia te in omnibus.
    Qui timent pruinam, veniet super eos nix.
    Qui timent Deum, non erunt incredibiles verbo illius.
    Qui in stadio currunt, omnes quidem currunt, sed unus accipit bravium.
    Quicunque voluerit amicus esse saeculi hujus, inimicus Dei constituitur.
    Qui se existimat stare, videat ne cadat.
    Qui habet aurem, audiat quid Spiritus dicat Ecclesiis.
    Qui converti fecerit peccatorem ab errore viae [Col. 0327B] suae, salvabit animam ejus a morte.
    Qui non manducat, manducantem non judicet.
    Qui suorum, et maxime domesticorum, curam non habet, fidem negavit et est infideli deterior.
    Quicunque spiritu Dei aguntur, hi filii sunt Dei.
    Qui viderit fratrem suum necessitatem patientem, et clauserit viscera sua ab eo, quomodo charitas Dei manet in eo?
    Qui parce seminat, parce et metet.
    Qui gloriatur, in Domino glorietur.
    Quaecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus.
    Quod tibi non vis fieri, alii ne feceris.
    Qui ignorat, ignorabitur.
    [Col. 0327C] Quicunque servaverit totam legem, offendat autem in uno, factus est omnium reus.
    Quanto altior gradus, tanto profundior casus.
    Qualis apud se quisque lateat, illata contumelia probat.
    Quam laudem merebimur de pallore jejunii, si invidia sumus lividi.
    Quid virtutis habent vinum non bibentes, si ira atque odio inebriantur?
    Quid prodest attenuari corpus abstinentia, si animus intumescat superbia?
    Quasi in sacculum pertusum res suas ingerit, qui et bona aliqua agit, et tamen nulla pravitatis solitae studia deserit.
    Quantum bonum habeat sanitas, ostendit infirmitas.
    [Col. 0327D] Quisquis jugiter tractat ut bona aliqua faciat, sine intermissione orat.
    Quam metuendum sit obdurationis divinae judicium, in Judaeis et infidelibus jugiter obduratis agnosci potest.
    Quando nos peccasse querimur, a Domino visitamur.
    Quando nos peccare delectat, diabolus cor nostrum impugnat.
    Quae quisque velit metere, prius debet seminare.
    Qui se meminit illicita plurima perpetrasse, debet etiam pro poenitentia a licitis abstinere.
    [Col. 0328A] Quisquis cogitat quid Deo voveat, se ipsum voveat et reddat.
    Quidquid voluptatis est seminarium, castitati fit contrarium.
    Qui succurrere perituro potest, si non succurrat, reus mortis ejus erit.
    Qui verbis lenibus potest corrigi, non debet increpatione dura exasperari.
    Quidquid pietatis invenitur hominibus factum, gratiae divinae constat referendum.
    Qui zelum Dei non habent, multis virtutibus carent.
    Quam difficile surgit, quem moles pravae consuetudinis deprimit!
    Quantacunque sit justitia humana, nihil est divinae [Col. 0328B] justitiae comparata.
    Qui casti perseverant et virgines, angelis Dei efficiuntur aequales.
    Quaecunque mensuram excedunt, daemonia suggerunt.
    Quaecunque spiritualis sapientiae verba gentiles viri protulerunt, haec ideo disponente Deo prolata sunt, ut Christiani non solum a suis, sed etiam ab alienis instruerentur.
    Quantum quis in humilitate et castitate profecerit, tantum Deo appropinquabit.
    Quanto mens fit divisa ad multa opera, tanto fit minor ad singula.
    Quanto major scientia unicuique datur, tanto magis tentari permittitur.
    [Col. 0328C] Qui nunquam didicit subesse, nulli potest rite praeesse.
    Quid infelicius quam conspecta felicitate aliorum affici?
    Quid cuidam prodest foris esse Cato, cum sit intus Nero?
    Quid prodest ullis incedere in vestimentis ovium, si intrinsecus gerant corda luporum?
    Quousque homini non displicent mala a se facta, regnant in eo vitia.
    Quod omnino necesse est pati, patienter sustine.
    Quod unusquisque non expertus est in semetipso, difficile credit de alio.
    Quot modis homo potest male agere, tot modis etiam potest bene agere relinquens mala.
    [Col. 0328D] Quae facere turpe est, etiam dicere turpe est.
    Quae modo quisque legit dum praesens vita manebit,
    Seu bona sive mala semper habebit ea.
    Quod satis est, cui contingit, nihil amplius optet.
    Quis dives? qui nil cupit. Et quis pauper? avarus.
    Quid stulti proprium? non posse, et velle nocere.
    Quod prudentis opus? cum possit, nolle nocere.
    Quam prope sit littus in corde, maris labor intus.
    Qui sibi non parcit, nulli quoque parcere novit.
    Quam tenebrosus amor, quo lucis spernitur Auctor!
    [Col. 0329A] Quid prodest studium quod fructum non habet ullum?
    Quaerere quid prodest gazas, et perdere coelum,
    Quam bonus est Dominus cunctis quaerentibus illum.
    Quantum plus valeas, tantum submittere Christo.
    Qui tibi dat multum, de te quoque quaerit id ipsum.
    Quem Deus indurat, hunc nullus postea curat.





CAPUT XVII.

    Regnum tuum, Domine, regnum omnium saeculorum.
    Rectos decet laudatio.
    Recte judicate, filii hominum.
    Rectum est verbum Domini, et omnia opera ejus [Col. 0329B] in fide.
    Redimet Dominus animas servorum suorum, et non delinquent omnes qui sperant in eo.
    Revela Domino viam tuam, et spera in eum, et ipse faciet.
    Regnum coelorum vim patitur, et violenti rapiunt illud.
    Rex qui sedet in solio judicii dissipat omne malum intuitu suo.
    Risus dolore miscetur, et extrema gaudii occupat luctus.
    Responsio mollis frangit iram.
    Rex qui judicat in veritate pauperes, thronus ejus in aeternum firmabitur.
    Regnantibus impiis ruina hominum erit.
    [Col. 0329C] Rex justus erigit terram; vir avarus destruet eam.
    Regnum a gente in gentem transfertur propter injustitias.
    Renovamini spiritu mentis vestrae, et induite novum hominem, qui secundum Deum creatus est in justitia et sanctitate veritatis.
    Religio munda et immaculata apud Deum Patrem haec est: Visitare pupillos et viduas in tribulatione eorum.
    Radix omnium malorum cupiditas.
    Ruina populi sacerdotes mali.
    Regnum Dei tantum valet, quantum habes.
    Religiosus homo, si cito irascitur, facile etiam corrigitur.
    Recte judicare aliena merita non valet, cui conscientia [Col. 0329D] innocentiae propriae nullam judicii regulam praebet.
    Rectius sequuntur agnum conjugati humiles, quam virgines superbientes.
    Robusti corpore, nisi Deo a quo vires habent, devote famulentur, pro hoc poenas patientur.
    Referendum est pietati divinae, quidquid homo jumentis amplius habet.
    Ratio humana quot perversis cogitationibus renititur, tot coronas coelestes promeretur.
    Regimen animarum ars est artium.
    Remissio et lenitas incongrua coram Deo reputatur pro crudelitate magna.
    Resurrectio prima est resurgere a vitiis hac vita.
    [Col. 0330A] Resurgat in prima qui non vult damnari in resurrectione secunda.
    Raptores alienarum rerum, ipsi quandoque rapientur ad interitum.
    Repentinus furor nil rationis habet.
    Rebelles divinae pietati tradentur diabolicae potestati.
    Res quaelibet obscura per similitudinem est explananda.
    Reprobi et in hoc saeculo fatigantur desideriis, et in futuro tormentis.
    Rustica lingua viri mansuetum cor retinentis
    Gratior est Domino quam lingua perita superbi.
    Rex pius et justus studet hoc quod dicitur esse.
    Rara fides homini tribuenda est, proh dolor! omni.
    [Col. 0330B] Rector perfectus, hic primo suos regit actus.
    Regis persona regem monet ad meliora.
    Regnum coelorum raptare solent violenti.
    Rebus in adversis ne motus destituaris.





CAPUT XVIII.

    Servite Domino in timore, et exsultate ei cum tremore.
    Sacrificium Deo spiritus contribulatus.
    Sit gloria Domini in saeculum saeculi.
    Salus justorum a Domino, et protector eorum in tempore tribulationis.
    Sit nomen Domini benedictum ex hoc nunc et usque in saeculum.
    Suavis Dominus universis, et misericordia ejus [Col. 0330C] super omnia opera ejus.
    Spiritus ubi vult spirat, et vocem ejus audis, sed non scis unde veniat et quo vadat.
    Spiritus est Deus, et eos qui adorant eum in spiritu et veritate oportet adorare.
    Si manus tua, et pes tuus scandalizet te, abscinde eum, et projice abs te.
    Sic Deus dilexit mundum, ut Filium suum unigenitum daret, ut omnis qui credit in ipsum non pereat, sed habeat vitam aeternam.
    Si peccaverit in te frater tuus, vade et corripe eum inter te et ipsum solum.
    Sapientis oculi in capite ejus.
    Sanctus Spiritus disciplinae effugiet fictum, et aufert se a cogitationibus quae sunt sine intellectu.
    [Col. 0330D] Sentite de Domino in bonitate, et in simplicitate cordis quaerite illum.
    Sapiens cor et intelligibile abstinet se a peccatis.
    Stultitia colligata est in corde pueri, sed virga disciplinae fugabit eam.
    Stultus verbis non corrigitur.
    Simplicitas justorum diriget eos, et supplantatio perversorum vastabit illos.
    Statera dolosa abominatio est apud Deum, et pondus aequum voluntas ejus.
    Sapiens ut sol permanet, stultus autem ut luna mutatur.
    Sapientiam omnium antiquorum exquirit sapiens.
    [Col. 0331A] Sapientia abscondita, et thesaurus invisus, quae utilitas in utrisque?
    Sapiens verbis innotescit paucis.
    Semel loquitur Deus, et secundo non repetit.
    Spes hypocritae peribit.
    Septies cadit justus, et resurget; impii autem corruent in malum.
    Stultus in risu exaltat vocem suam.
    Secreta regis celare bonum est, magnalia autem Dei revelare honorificum est.
    Somnia extollunt imprudentes.
    Si vivimus spiritu, spiritu et ambulemus.
    Si diligamus invicem, Deus in nobis manet, et charitas ejus in nobis perfecta est.
    Scientia inflat, charitas aedificat.
    [Col. 0331B] Si quis dixerit: Quoniam diligo Deum, et fratrem suum oderit, mendax est.
    Spiritualis homo dijudicat omnia, et ipse a nemine judicatur.
    Si quis domui suae praeesse nescit, quomodo Ecclesiae Dei diligentiam habebit?
    Sapientia hujus mundi, stultitia est apud Deum.
    Sicut in Adam omnes moriuntur, ita et in Christo omnes vivificabuntur.
    Sine poenitentia sunt dona et vocatio Dei.
    Servum Dei non oportet litigare, sed mansuetum esse ad omnes.
    Stella ab stella differt in claritate, sicut et resurrectio mortuorum.
    Sive vivimus sive morimur, Domini sumus.
    [Col. 0331C] Sic diligendi sunt homines, ut eorum non diligantur errores.
    Speculator astat desuper, qui nos diebus omnibus actusque nostros prospicit.
    Scire Dei approbare est, nescire vero reprobare.
    Summa apud Deum est nobilitas clarum esse virtutibus.
    Satanae insidias evadere non est volentis neque currentis, sed miserentis Dei.
    Subjectorum vitia aliquando sunt dissimulanda, sed posthaec, quia dissimulabantur, indicanda.
    Scorpiones dici possunt, qui bonis quidem in facie non resistunt, sed mox cum recesserint, detrahunt.
    Solitudinem quaerit qui cum innocentibus vivere cupit.
    [Col. 0331D] Salus est divitum subvenire necessitatibus pauperum.
    Sagittas contumeliae virtus repellit patientiae.
    Semetipsum abnegat qui, relicto carnalis vitae homine, induit se spiritualem et novum hominem, id est, Christum.
    Sacrificium visibile sacrificii est sacramentum.
    Studium saeculare cito facit homines in via Dei errare.
    Spiritualis vitae militia maxime consistit in charitate et patientia.
    Sanctitatis nomen habere sine operibus nulli prodest.
    [Col. 0332A] Stultum valde est, si his placere quaerimus, quos displicere Deo scimus.
    Sanitas et decor carnalis vix capiunt formam humilitatis.
    Sapiens est qui factis plus quam verbis alios docere studet.
    Sine fine cruciari meretur qui nullum peccandi finem in corde suo statuit.
    Sufficit unicuique sic disputare vel dictare, ut intelligatur.
    Superfluitas tam verborum quam rerum aliarum vitanda est.
    Saecularibus litteris intentus sacrae Scripturae arcana capere nequit.
    Scripturam sacram legens attendere debet quid [Col. 0332B] mystice vel juxta litteram, quid pro parte, vel pro toto dictum sit.
    Sensus pariter cum verbis sacrae Scripturae pensandus est.
    Scripturae sacrae meditatio mentem retrahit a cogitatu noxio.
    Similitudines rerum variarum ad aedificationem nostram jugiter proponendae sunt hoc scilicet modo:
    Sicut canis revertitur ad vomitum suum, sic imprudens iterat stultitiam suam.
    Sicut aqua exstinguit ignem, ita eleemosyna peccatum.
    Sicut plurimi cibi nihil prosunt absque sale, ita omnes virtutes absque charitate.
    Sicut fistula absque inspirante nullum reddit [Col. 0332C] sonum, ita et cor hominis absque inspiratione divina nullum recipit bonum.
    Sicut equi cursus in loco spatioso, ita et hominis voluntas probatur in arbitrio dato.
    Sicut oculi omnium in capite, ita in Christo consistere debet omnis intentio fidelium.
    Summi principis ministri in primis sunt providendi.
    Superbia sola corrumpit omnia bona.
    Sensus noster ad ejus trahitur appetitum, cujus capitur voluptate.
    Servus Dei prae gemmis et serico divinos codices amare debet.
    Sensus corporum sunt quasi equi sine ratione [Col. 0332D] currentes; anima vero in aurigae modum retinet frena currentium.
    Solatium est malorum vitam carpere bonorum.
    Sacerdotes et clericos non licet spectaculis interesse.
    Sic aliis ignosce, ut tu tibi peccanti illos ignoscere cupis.
    Species quaelibet quanto pretiosior erit, tanto majori sollicitudine custodienda est.
    Sanguis sanguinem tangit, cum peccata peccatis adjiciuntur.
    Substantiam mundi possidens indiget, ut egenos quosque in domum suam inducens reficiat.
    [Col. 0333A] Si ames dici pater et princeps, nomen cum honore serva, moribus imple.
    Saepius ventis agitatur ingens pinus, et celsae turres graviore casu decident.
    Stulta vota frangenda sunt.
    Sine doctrina vita est quasi mortis imago.
    Stantibus et lapsis par sollicitudo tenenda est;
    His ne retro cadant, illis ut concite surgant.
    Sermo datur multis, animi sapientia paucis.
    Si nequeas plures, vel te solummodo cures.
    Si quid vovisti Domino, ne reddere tardes.
    Solius est Domini bona de pravis operari.
    Spernens consilium patietur saepe periclum.
    Saepe bonum cupimus, quod mox nos nolle probamus.
    [Col. 0333B] Semper avarus eget; hunc nulla pecunia replet.
    Si vis salvari, nil huic praepone saluti.
    Sunt nimium pauci, qui rite velint misereri.
    Spiritus est vita, mors carnis philosophia.





CAPUT XIX.

    Te decet hymnus, Deus, in Sion, et tibi reddetur votum in Hierusalem.
    Testimonium Domini fidele, sapientiam praestans parvulis.
    Tibi, Domine, derelictus est pauper, orphano tu eris adjutor.
    Timete Deum, omnes sancti ejus, quoniam non est inopia timentibus eum.
    Thesaurizate vobis thesauros in coelo, ubi nec aerugo neque tinea demolitur, et ubi fures non effodiunt [Col. 0333C] nec furantur.
    Thesaurus desiderabilis requiescit in ore sapientis.
    Totum spiritum suum profert stultus; sapiens autem differt et reservat in posterum.
    Timor Domini expellit peccatum.
    Tempus omni rei sub coelo.
    Turris fortissima nomen Domini; ad ipsum currit justus, et exaltabitur.
    Triplex funiculus difficile rumpitur.
    Testis falsus non erit impunitus.
    Timor est in charitate, sed perfecta charitas foras mittit timorem.
    Turpe est ut qui nescit tenere moderamina vitae suae, judex fiat alienae.
    [Col. 0333D] Tanto subtilius quisque de tenebris judicat, quanto eum verius claritas lucis illustrat.
    Terrena omnia servando amittuntur, largiendo servantur.
    Tergat sordes pravi operis qui Deo praeparat domum mentis.
    Tolerabilius mundi mala suscipimus, si contra haec praescientiae clypeo munimur.
    Talentum in terra abscondere est acceptum ingenium in terrenis actibus implicare.
    Tantum quisque proximum portat, quantum amat.
    Totum Deo dedit qui semetipsum obtulit.
    [Col. 0334A] Timor Dei et oratio assidua hominem volare faciunt ad coelestia.
    Tentator pervigil hos acrioribus pulsat insidiis, quos maxime viderit abstinere a peccatis.
    Tanto pejora sunt vitia, quanto virtutum specie celantur.
    Tepide viventes Christiani difficilius corriguntur quam pagani.
    Tenax et prodigus nimium, ambo in unum nimietatis confluunt vitium.
    Temperatum omne tam Deo quam hominibus est acceptabile.
    Tenerae nimis mentes asperioribus informandae sunt studiis.
    Tormenta quorumdam aliis prosunt ad correctionem.
    [Col. 0334B] Tacere qui nescit, nescit et loqui.
    Timendus est prae cunctis, cujus potestas est super omnes.
    Tactus alienorum corporum et ardens appetitus feminarum mentem trahit ad insaniam.
    Tam diu quis errat in fide, quousque omnia a Deo inspici et regi diffidit.
    Tacentibus difficile subvenitur; confitentes autem languoris sui qualitatem facilius recipient sanitatem.
    Toties nobis bene agendi occasionem praebent mala, quoties ea videntes aut audientes contemnimus.
    Tanto quisquis cavere debet ne superbia decipiatur, [Col. 0334C] quanto sanctius aliquid profitetur.
    Tanta unusquisque potest contemnere, quanta etiam potest concupiscere.
    Tale genus est vitiorum, ut, nisi praeterita celeri poenitentia deleantur, alia exinde oriantur.
    Tecta odia pejora sunt quam aperta.
    Tales simus intus, quales nos foris ostendimus.
    Tanquam fornacis rutilans aurum probat ignis,
    Sic Deus electos purgabit in igne doloris.
    Turpe est doctori, cum culpa redarguit ipsum.
    Tunc te lapsurum formida, cum ruit alter.
    Te laesum crede, cum cernis quemque dolere.
    Terrenis inhians vix spiritualia credit.
    Tutus erit nunquam qui suspicione laborat.
    [Col. 0334D] Tristantur facile quorum spes exstat in imis.
    Testis veridicus regi vero manet aptus.
    Tempestas grandis est indignatio regis.
    Totus ubique manens, tota est virtute colendus.





CAPUT XX.

    Universae viae Domini misericordia et veritas requirentibus testamentum ejus et testimonia ejus.
    Vultus Domini super facientes mala, ut perdat de terra memoriam eorum.
    Veritatem requiret Dominus, et retribuet abundanter facientibus superbiam.
    Vana salus hominis.
    Verbo Domini coeli firmati sunt, et spiritu oris ejus omnis virtus eorum.
    [Col. 0335A] Viriliter agite, et confortetur cor vestrum, omnes qui speratis in Domino.
    Viri sanguinum et dolosi non dimidiabunt dies suas.
    Vir linguosus non dirigetur in terra; virum injustum mala capient in interitu.
    Vox exsultationis et salutis in tabernaculis justorum.
    Vigilate omni tempore, orantes ut digni habeamini fugere quae ventura sunt.
    Vigilate et orate, ne intretis in tentationem.
    Vae vobis qui decimatis mentam, et anethum et cuminum, et quae graviora sunt reliquistis, id est misericordiam et judicium.
    Unaquaeque arbor ex fructu suo cognoscitur.
    [Col. 0335B] Vulpes foveas habent, et volucres coeli nidos; Filius autem hominis non habet ubi caput suum reclinet.
    Ubi est thesaurus tuus, ibi est et cor tuum.
    Verba sapientium quasi stimuli et quasi clavi in altum defixi.
    Verba adulatorum quasi mollia, feriunt autem intimi ora ventris.
    Vani sunt omnes homines in quibus non est scientia Dei.
    Vox diei Domini amara; tribulabitur ibi fortis.
    Vinum et mulieres apostatare faciunt etiam sapientes.
    Vae civitati cujus rex juvenis est, et cujus principes mane comedunt!
    Ubi fuerit superbia, ibi erit et contumelia.
    [Col. 0335C] Vir iracundus provocat rixas; qui autem patiens est mitigat suscitatas.
    Vae soli! quia, cum ceciderit, non habet sublevantem se.
    Vae qui dicunt bonum malum, et malum bonum!
    Via impiorum tenebrosa; nesciunt ubi corruant.
    Via vitae custodienti disciplinam; qui autem increpationes relinquit errat.
    Virum stultum interficit iracundia, et parvulum occidit invidia.
    Vita carnium sanitas cordis; putredo ossium invidia.
    Vasa figuli probat fornax, et homines justos tentatio tribulationis.
    [Col. 0335D] Verbum bonum super datum optimum.
    Verbum dulce multiplicat amicos et mitigat inimicos.
    Unus Dominus, una fides, unum baptisma, unus Deus et Pater omnium.
    Unicuique datur manifestatio spiritus ad utilitatem.
    Unusquisque propriam mercedem accipiet secundum suum laborem.
    Vir in infirmitate perficitur.
    Ubi Spiritus Domini, ibi libertas.
    Vir duplex animo inconstans est in omnibus viis suis.
    [Col. 0336A] Ubi est charitas et dilectio, ibi sanctorum congregatio.
    Ultima tribulatio multis tribulationibus praevenitur.
    Vera discretio non nisi vera humilitate acquiritur.
    Victus atque vestitus divitiae Christianorum esse debent.
    Vigilat qui ad aspectum veri luminis oculos mentis apertos tenet.
    Voluntas integra benefaciendi a Deo reputabitur pro opere beneficii.
    Voluntas Dei opus ejus est: dixit enim et facta sunt.
    Voluntas bona in primis est obtinenda.
    [Col. 0336B] Unaquaeque virtus tanto minor est, quanto desunt caeterae.
    Vitia prius exstirpanda sunt in homine, deinde virtutes inserendae.
    Venerandus Deus non solum pro immensa sui potentia, sed etiam pro inaestimabili clementia.
    Virgines et monachi sic temperent jejunium, ut semper fortes sint ad Dei servitium.
    Virtus semper invidiae patet.
    Uno pestilente flagellato, multi perversi corripiuntur.
    Voluptas omnis, ad instar apium, ubi grata mella fudit, morsu corda ferit.
    Voluptas habet poenam, et necessitas parit coronam.
    [Col. 0336C] Vehementior est animi quam corporis febris.
    Viator ille stultus est qui, in itinere amoena prata conspiciens, obliviscitur quo tendebat.
    Ubi non est timor Dei, ibi regnum peccati.
    Virtutis fructum sapiens ponit in conscientia; minus perfectus in gloria.
    Victus ab unoquolibet vitio cito labitur in alia.
    Vanae gloriae sectator ei qui semina sua vento dispergenda committit assimilatur.
    Volens retinere sanitatem nullius despiciat vel irrideat infirmitatem.
    Vitiis dediti non possunt virtutibus ditari.
    Vitanda est superbia, quae et angelos decepit, et omnes virtutes destruit.
    Unde bonus proficit, inde invidus tabescit.
    [Col. 0336D] Valde imperitus est medicus, qui nulla nisi lenia medicamenta dare novit.
    Ut volunt reges, ita valent leges.
    Vix quisquam in bonum transit, nisi ex malo.
    Ultra modum sunt delicati qui nulla adversa volunt pati.
    Verecundiam abjiciens simul omnes virtutes abjicit.
    Vacuus sermo et vana cogitatio multam destruunt quietem.
    Variam dant otia mentem.
    Vae qui praesumunt se credere sic sapientes,
    Ut non indigeant monitis ullis aliorum!
    [Col. 0337A] Undique falluntur qui sacrae dogmata legis
    Sensu carnali se posse putant penetrare.
    Vilius argentum est auro, virtutibus aurum.
    Vivere si recte nescis, decede peritis.
    Utilitas grandis latet in rebus quoque parvis.
    Utilitatis amor cito suadet quid sit agendum.
    Vestes praeclarae cor efficiunt animale.
    Valde premendus erit qui nunc omnino superbit.
    Vix emendatur qui prava diu comitatur.
    [Col. 0338A] Virtutes variae pariter possunt habitare.
    Virtus est grandis benedicere pro maledictis.
    Ut lapis omnis homo, nisi mollis agatur ab Alto.
    Vir magis ex animi quam cernis robore constat.
    Vis ingens animi nullius laude moveri.
    Vilia quam plura sunt mysterio pretiosa.
    Vivens in Christo stat confidenter in ipso.
    Vir sapienter agens aliis est sol quasi lucens.






[Col. 0337]
EJUSDEM OTHLONI SERMO IN NATALI APOSTOLORUM. Erutus ex cod. autographo inclyti monasterii Sanct-Emmerammensis Ratisbonae ab adm. R. D. P. Casparo Altlechner, Benedictino Mellicensi.
(Apud R. P. Bernardum Pezium, Thesaurus Anecd. noviss, tomi III parte II, pag. 537.)

[Col. 0337B] Cum igitur omnes sanctorum martyrum et confessorum chori in toto sint orbe terrarum jure venerandi, veneratione tamen majore dignos esse apostolos credimus, qui, a Domino nostro Jesu Christo primum electi, corporali ipsius praesentia meruerunt potiri. Ipsi etenim non solum ideo principes Ecclesiarum creduntur quia eas primitus Domini praecepta docendo et scribendo quasi fundatores in hoc mundo instituerunt, sed etiam ex hoc quoniam in die judicii judices primi erunt, sicut ipse Dominus testatur ad eos dicens: Amen amen dico vobis quod vos qui secuti estis me, in regeneratione cum sederit Filius hominis in sede majestatis suae, sedebitis et vos super sedes duodecim judicantes duodecim tribus Israel (Matth. XIX, 28). Item alio loco loquitur [Col. 0337C] ad illos, dicens: Ego dispono vobis, sicut disposuit mihi Pater meus regnum, ut edatis et bibatis super mensam meam et sedeatis super thronos judicantes duodecim tribus Israel (Luc. XXII, 29, 30). Sed et pro hoc veneratione maxima sunt amplectendi, quod ligandi solvendique peccata hominum potestas, quae licet aliis sanctis partim concessa credatur, ipsis tamen apostolis supra omnes specialius attributa videtur, ita Domino dicente: Amen dico vobis, quaecunque alligaveritis super terram, erunt ligata et in coelis, et quaecunque solveritis super terram erunt soluta et in coelis (Matth. XVIII, 18). Praeter haec ergo, quae jam diximus universis duodecim Christi discipulis communiter dicta, quaedam non solum in Evangelio, verum etiam in Actibus [Col. 0337D] apostolorum et in ecclesiasticis sparsim historiis scripta valent reperiri, quae singulis quibusque eorum personis conveniunt, per quae omnia probatur gratiam specialem virtutum apostolos habuisse et in eis quam maxime impletum esse quod Salvator noster ad illos legitur dixisse: Amen dico vobis, [Col. 0338B] qui credit in me, opera, quae ego facio, et ipse faciet, et majora horum faciet (Joan. XIV, 12). Nam ut caetera beati Petri, principis apostolorum, miracula taceamus, hoc unum sufficiat proferre quod in plateis ponebantur infirmi, ut adveniente ipso saltem per umbram illius obumbrarentur, et ab infirmitatibus suis liberarentur (Act. V, 15). Quod quia de Domino nostro nunquam legitur factum, juxta ejus promissum, in se veraciter credens beatus scilicet Petrus, fecit majus quam Christus miraculum. Cui, rogo, tale aliquid nisi discipulo reseravit?

Idem vero quod de uno apostolo diximus, de caeteris, etsi non omnia eorum facta legerimus, in aliquo esse miraculo credimus. Quamvis enim cunctis in sese credentibus multa dona dederit, [Col. 0338C] specialia tamen apostolis, quos ipse corporaliter instruxerat, concessit. Idcirco autem quia minime de omnibus discipulis virtutes speciales replicare poterimus, aliqua eorum gesta memoriae nostrae tradita in eorumdem solemnia et laudes, quas prae caeteris celebrari debere arbitramur, proferimus. Post Petrum Paulus merito primum replicandus qui, licet in duodecim apostolorum a Jesu Christo corporaliter electorum numero non sit deputatus, aequali tamen merito per supernam vocationem et doctrinam mirabilem inter apostolica consortia et vocabula constat assumptus. Et hoc maxime propterea probari videtur, quia eodem tempore quo beatus Petrus praedicare coepit, et ipse praedicator factus, diem unum et eumdem locum passionis cum illo [Col. 0338D] habere merebatur. In tantum autem idem beatus Paulus virtutum sublimitate specialium supergressus est homines pene universos, ut ex abundantia et sapientia praedicationis Doctor et Magister plurimarum appellaretur gentium (I Tim. II, 7), nec non propter vitae puritatem in carne adhuc positus usque ad [Col. 0339A] tertium raperetur coelum (II Cor. XII, 2). Exin ad Andream speciali laude migremus, qui et germanus Petri et una cum illo a Salvatore nostro meruit ita vocari: Venite post me, faciam vos fieri piscatores hominum (Matth. IV, 19). Quam scilicet piscationem tanto valentior et prudentior postmodum explevit, quanto ad hanc a Magistro omnium praedestinatus exstitit. Nam, sicut Historiae produnt fideles, maximam populi multitudinem in Achaia provincia Domino praedicationis suae retibus acquisivit et in hoc ipse ad ultimum moriendo crucis patibulum sustinuit. Quod tamen ideo subjunximus, ut in illo aliquod gratiae privilegium ostenderemus; magnum namque fuit quod Christo per crucis mortem coaequari meruit.

[Col. 0339B] Inde prior Jacobus est laude colendus, Joannis scilicet Evangelistae germanus, utrique vero de Zebedeo patre geniti et a Domino post beatum Petrum Andreamque fratrem ejus primum pariter electi. Praeterea sicut in Evangelio refertur, postquam mater eorumdem ad Jesum veniens postulavit ut unus ad dexteram et alius ad sinistram illius sederet eisque a Domino respondebatur: Nescitis quid petatis; subjunxit interrogans ambos: Potestis bibere calicem quem ego bibiturus sum? Cumque responderent: Possumus, audierunt protinus: Calicem meum bibetis (Matth. XX, 21-23). In quo calicis poculo, quod passionis Dominicae intelligitur imitatio, istum de quo loquimur Jacobum credimus ingens habuisse meriti privilegium, quia ipse primus apostolorum [Col. 0339C] consummavit martyrii triumphum. Post hunc ex numero, sed non meritis minor ullo frater ipsius Joannes, virgo Dei electus et evangelista maximus, nobis est laudandus, quem tanta charismata virtutum specialiter reddunt redimitum ut humanae rationis facultatem arbitremur nil posse promere eo dignum. Verumtamen, quia de speciali virtutum suarum privilegio digne loqui nequimus, non ideo miracula ejus prorsus tacenda existimamus; ipse enim noster defectus forsitan laudis ejus exstat magnitudo. O quam venerandum erit quod a Domino specialiter est dilectus, quodque Dominus in cruce jam moriturus huic virgini Matrem suam, Virginem scilicet perpetuam, commendaverit. Quis etiam venerari [Col. 0339D] non decernat in illo quod, cum in Pathmos insulam esset relegatus, secreta coeli et visu penetrare, et per litteras mundo meruit reserare? Accedit quoque huic non impar privilegium, quod ab Asiae Patribus sanctis olim efflagitatus per divini verbi Evangelium, erumpentes sub tempore illo dolos omnes repressit haereticorum. Hic ergo consummato vitae praesentis tempore vivens introisse dicitur tumulum, et in eo non moriendo, sed quasi dormiendo positus diem clausisse ultimum. Si cuiquam placeat, haec secum singula volvat et tunc discipulis cognoscet praestita solis.

Continet et Thomas speciales forte coronas, quia cum manibus propriis carnem veram et vulnera Domini nostri post resurrectionem suam tangens a fidelibus cunctis expulit morbos infidelitatis (Joan. [Col. 0340A] XX, 27, 28). Alter adhuc Jacobus pariter constat venerandus, ille videlicet quem sacra Scriptura et justum propter vitae puritatem et Domini fratrem (Gal. I, 19) nominat ob carnis propinquitatem. Filius ergo dicitur sororis sanctae Mariae Virginis. Hic igitur, praeter supradictam Salvatoris nostri consanguinitatem, in qua satis magnum et speciale decus possedit, in tanta meritorum excellentia a matris utero excrevit, ut neque vinum et siceram biberet, nec animalium carnes solitas comederet, et oleo non ungeretur nec balneis uteretur. Sed neque Matthaeus de teloneo revocatus donis virtutum caret specialibus, quia ipsum etiam vocantem Dominum mox in domus suae hospitio pascere meruit, nec non, dum ex publicano factus est evangelista, spem conversionis [Col. 0340B] maximam credentibus cunctis praebuit. Lucas et Marcus ipsi quoque sunt opulenti et insignes descriptione Evangelii, quamvis extra duodenos referantur esse discipulos; verumtamen eo plus venerandi quo per Dei providentiam veritatis testes agnoscuntur deputati. Et tu sorte pia quaesitus, sancte Matthia, quoniam scilicet magnum sanctitatis contines privilegium, a cunctis merito mortalibus es venerandus.

De quatuor reliquis, qui constant ex duodenis apostolis, Philippo videlicet, cujus in Evangelio memoria agitur, cujusque solemnitas cum Jacobo inferiore colitur, nec non de Bartholomaeo, qui in Indiam missus dicitur ulteriorem, sed et de Simone et Juda, qui cognominatus est Thadaeus proxime supradicti [Col. 0340C] dicti Jacobi frater, quorum festa quoque celebramus pariter, de his, inquam, licet indigni simus, aliqua virtutum suarum miracula cognoscere praeter ipsorum passiones cum sanctis caeteris aliquatenus communes, veneratione tamen speciali omnes non solum duodecim discipulos, sed et alios septuaginta duos ideo laudare simul et venerari debemus, quia eosdem electione ac doctrina sua Salvator noster prae cunctis hominibus illustrare est dignatus. Quanto enim minus decenter ipsum venerari possumus, qui supra omnes et in omnibus est totus, tanto magis in sanctorum illius et praecipue apostolorum laudibus ac solemniis vigilanter insistamus, ut per eorum intercessionem peccatorum mereamur consequi et a diversis, [Col. 0340D] quae jam instant, periculis animae corporisque liberari. Nam cum modo majores quam temporibus praecedentibus insidias nobis immittat hostis nequissimus, quod remedium econtra sufficiens invenire valemus, nisi ut etiam nos praecipuorum subsidia intercessorum quaeramus et invocemus? Hostis enim magnus valida fit caede subactus. Quapropter, fratres et patres charissimi, celebrantes natalitia quorumcunque Christi apostolorum, imitemur aliquatenus doctrinam, nec non virtutes eorum, ut et ipsi nos a praesentis vitae periculis defendant et in futuro tremendoque examine, ubi judices fient, a malis segregatos in bonorum partem collocari decernant, praestante Domino nostro Jesu Christo, qui cum Patre et Spiritu sancto regnat in extremum sine casu temporis aevum.




[Col. 0341]
OTHLONI MONACHI SANCT-EMMERAMMENSIS ORDINIS S. BENEDICTI LIBER VISIONUM TUM SUARUM, TUM ALIORUM. Ex ipso autographo, in imperiali monasterio Sanct-Emmerammi Ratisbon. asservato, nunc primum in lucem prolatus a R. D. P. Ludovico Moidinqs, Benedictino Mellicensi.
(Apud R. P. Bernardum Pezium, Thesaurus Anecd. no iss., tom. III parte II, pag. 545.)



INCIPIT PROLOGUS OTHLONI.

[Col. 0341A] Dominus atque Salvator noster, plurima perfectionis rudimenta ad perfectionem tendentibus proferens, docuit etiam inter haec tardiores quoslibet et pauperiores in utroque homine non prorsus ob hoc salutem suam desperare, si summam virtutum nequirent apprehendere, dicens: Quicunque dederit calicem aquae frigidae in nomine meo, non perdet mercedem suam (Matth. X, 42). Quae profecto verba, non solum juxta litteram, sed etiam spiritaliter intelligenda esse arbitror, credens scilicet quia, sicut is qui ob paupertatis suae quantitatem portionem minimam eleemosynae, id est calicem aquae frigidae indigenti largitur, mercedem consequetur, ita etiam ille qui nullis scientiae competentis opibus suffultus, sed quasi fragmenta vel micas ex peritorum mensa [Col. 0341B] prolapsas undecunque colligens, aliqua aedificationis verbula protulerit, mercedem aliquam mereatur.

Hac igitur fide atque spe incitatus, cupio ad aedificationem fidelium proferre visiones quasdam, per quas vel me quondam dignatus est Dominus admonere, vel quas ex aliorum fidelium comperi relatione. Visiones autem dico, non solum eas quas per somnia quieta vel per inquieta videmus, cum scilicet rapti in spiritu aliquas perturbationes seu flagella pati nos senserimus, sed etiam eas quas vigilantes plerique vel in extremis positi cernere solent; quarum omnium genera visionum multifarie in sacra reperiuntur Scriptura, maxime tamen in libro quarto Dialogorum a beato Gregorio prolata. Cujus etiam intentionem in hoc opusculo imitatus. [Col. 0341C] obsecro ne quis vel propter vilitatem meam vel propter relationis ipsius rusticitatem haec parvi pendat, sed potius ea quae ad aedificationem communem quocunque impolito sermone a me prolata [Col. 0342A] fuerint attendat. Saepe etenim ex vasculo vili potus delectabilis solet hauriri. Et, oh infelices! qui pietatis divinae spernunt monita, quibus non solum vigilantes, verum etiam sopori deditos, nunc admonitione lenissima vel ultra humanum modum exhortatoria, nunc horrenda poenarum infernalium ipsiusque judicii extremi quasi imminentis ostensione, interdum vero, cum nullam emendationem ex praedictarum visionum lenitate provenire conspexerit, plagarum ingentium severitate a lascivia et torpore lethali revocare dignatur. Quae omnia tanto cautius praecavenda veriusque credenda esse scio, quanto magis ea ipse ego per experimenta didici. Confiteor namque peccatum meum, quia nemo plus me super hujusmodi monitis dubitavit, quousque tormentis saevissimis [Col. 0342B] ad fidem perductus sum, sicut in sequentibus declarabitur. Sed quid mirum, si Deus omnipotens quiescentes quoslibet ita potest admonendo visitare, cum etiam quosdam sanctos homines in hac vita adhuc positos legamus idem fecisse.

His itaque praelibatis, ipsius materiae causam aggrediamur, unice obsecrantes eos qui haec legentes, aliqua hic aliter quam dicantur esse, cognoverint (nam multi adhuc in hac vita restant, ex quorum relatione ipsa comperi) ut ea emendantes purae reddant veritati, quae forsitan a mea memoria excidit, vel aliter quam acciderent mihi sunt dicta. Ea vero, quae de memetipso proferre studeo quaeque etiam pro introductione sequentium in primis dicere volo, Deus, in cujus conspectu omnes assistimus, scit me [Col. 0342C] nolle quidquam aliter quam visa vel gesta sunt promere, excepto si quid brevitatis causa vel quod ad aedificationem nullam pertinere videbatur praetermittam.



INCIPIT LIBER VISIONUM.
[Col. 0343]

[Col. 0343A] Cum igitur in saeculari adhuc habitu constitutus juvenilesque annos gerens multimodae insolentiae atque lasciviae, sicut illa plerumque solet aetas, deditus essem, variis casibus tam spiritalibus quam corporalibus nunc vigilantem, nunc quiescentem me divina pietas a lascivia imminenti excitare studuit, non ut quosdam scelestos repentina calamitate conterens, sed quasi quibusdam gradibus a levioribus ad majora admonitionis medicamenta progrediens; et quod adhuc benignius, imo ultra humanam vim clementius videtur, eo scilicet modo quo me a minimis usque ad maxima vitia provehere solebam, ille etiam me a minimis usque ad maxima quaedam gratiae suae dona provehens, quasi illud apostolicum: Ubi abundavit iniquitas, superabundabit gratia [Col. 0343B] (Rom. V, 20), in me aliquantum specialiter implere vellet.

Postquam ergo, ut dixi, assiduis levioribusque Dei monitis instinctus parum emendare me curavi, majora districtionis suae medicamina adhibuit mihi. Nam visionum quarumdam revelatione mirifica nimis exterritus et excitatus sum, quarum primam in primis quoque proferre [(33) 1Kb] .



VISIO PRIMA [(34) 1Kb] . Spes et promissio peculiaris vitae aeternae Othlono a Deo facta.

Quae mihi jam praestita est maxima, coepissem recordari, magis ac magis incitatus roboratusque ad cantandum, aggressus sum eumdem, licet prolixum, usque ad finem cantare psalmum et, ut probabilior [Col. 0343C] seu suavior cantus cunctis videretur audientibus, introitum per singulos repetebam versus. Deinde vero, cum tam longum carmen suavius atque altius resultans placere videretur non solum angelis et hominibus ad dexteram mecum segregatis, sed etiam Domino nostro, si forte interim audiretur aliqua circumstantium mussitatio, angelus ille, qui diaconi officio functus prope altare stetit, silentium manu leniter innuit, tacete, inquiens, quia carmen tale Dominus noster satis delectatur audire. Sed me in tanto psallendi certamine constituto, silentium licet saepius ab angelo indiceretur, nequaquam adeo potuit obtineri quin plerique, bonorum prosperitati meae congratulantes, vocibus clamosis deprecarentur me posse inchoata consummare, et econtra [Col. 0343D] multi quoque pravorum invidiosa mihi voce detrahentes dicerent me juxta inolitam arrogantiae consuetudinem tantummodo exclamando superbire, nec talia posse finire, mihique praedicerent procul dubio hoc citius eventurum quod ad elatos omnes constat dictum: Omnis qui se exaltat humiliabitur (Matth. XXIII, 12), et illud: Quia hic homo coepit aedificare et non potuit consummare (Luc. XIV, 30), adjicientes etiam aut judicium esse injustum, vel omnibus miraculis [Col. 0344A] praeferendum, si id quod nulli ibidem praestatur mihimet soli esset concedendum.

Haec utrinque audiens sudore certabam magno ne vel illi contristarentur, seu isti laetificarentur mei damno. Verumtamen non parvam fiduciam viresque ex hoc adeptus sum quod quanto laboriosius cantavi, tanto magis Dominus flere videbatur, quasi laborem meum miseratus. At ubi ex tanto, licet nimis fatigatus, studio psallendi ea qua coepi melodia psalmum ad unguem perduxi, quid super hac concertatione divina decerneret sententia adhuc incertus, substiti trepidus. Tunc silentio ab omnibus facto praestolantibus hujus modi rem dijudicari a Domino, ipse primum, sicut mihi videbatur, quia aut tanti carminis delectatione, vel potius ex tanta animi mei [Col. 0344B] molestia atque afflictione ad miseriam motus interim jugiter lacrymabatur, lacrymas, quae ex oculis ejus defluebant, manu lenta abstersit; deinde aperiens os suum, benigna voce dixit: Et pro gratia nostra ac etiam pro cantus sui mercede concedamus ei regnum coeleste.

Longum forsitan aut fastidiosum videretur lectori, si omnem percurrere velim visionem hujus somnii, qualis scilicet peracto judicio laetitia bonorum, et quanta fuerit visa tristitia malorum. Ideoque haec prolata sufficiant, quae nemo, precor, fide vel lectione, utpote despicabilia, decernat indigna, quia non adeo insanio, ut securitatem ullam ex somniorum visione mihi vindicem, sed ut ita spiritualem, quae utique per somnia fit, sicut et corporalem pietatis divinae [Col. 0344C] admonitionem manifestem. Cujus nimirum somnii visionem licet saepe mirarer, saepiusque de qualitate ejus tractarem, adeo ut etiam tunc dictatam scriberem, quia per idem tempus et dictandi aliquam et scribendi magnam notitiam habui, necdum tamen cor ad emendationem ullam apposui, pro eo scilicet quia et sanitas corporis aliaque quam plurima, quae juventuti grata videntur, satis aderant. Deinde duobus annis, ut reor, transactis, et peccato quodam noviter patrato, cujus mihi et tunc et adhuc conscius sum, iterum divina apparuit clementia hujusmodi visione.



VISIO SECUNDA. Negligentia clericorum in divinis a Deo reprehensa et objurgata.

[Col. 0344D] Visum est igitur mihi, sicut memini, quia in eadem ecclesia, in qua etiam per somnium supradictum videbatur esse dies judicii, cum aliis plurimis clericis manerem congregatis ad persolvenda vespertinae laudis officia. Quae, dum negligenter, sicut mos est pene villanis omnibus clericis, cantaremus atque ego interim, quia illic sacerdos futurus eram, incensum portans thurificando ad altare accederem, subito priusquam ad ipsum altare pervenissem, quasi [Col. 0345A] murmurantis vocem in altari audiebam. Hanc vocem postquam audivi, timore nimio perterritus retrorsum cum thuribulo abii.

Stans autem deinde aliquandiu et diligenter auscultans si forte aliquod illius murmuriosae vocis verbum audire et intelligere possem, sed nullo modo valens, imo etiam inaniter me exterritum credens, iterum eo quo prius studio ad altare accedere volui. Et accedens rursum sicut et antea audivi vocem quasi murmurantis et meum accessum excludere volentis, rursumque nimis perterritus retrorsum abii concitus ibique, ut prius, diligentissime auscultavi, si vel illa vice verbum aliquod audire possem ex altari. Cum autem solito longius etiam tunc praestolans vocem nullam ultra audirem, et ut in prima et secunda vice [Col. 0345B] eodem modo quoque tertio accedens manus cum thuribulo extendere super altare vellem, interea subito intra idem altare et apertam vocem audivi, et statim post emissa verba ex australi altaris parte quemdam senem, ipsum videlicet qui loquebatur in specie presbyteri ad missam celebrandam omnino praeparati, egredientem vidi. Quem videns retrorsum abii concitus, quasi fugiens cum thuribulo in quodam secretiori loco substiti trepidus. Erat vero, sicut mihi videbatur, rubra indutus casula; verba quoque, quae intra altare dicta sunt ab eo, hujusmodi, ut recolo, continebant sensum. Hactenus, inquit, assidue per alios nuntiavi et praecepi ut laudis atque servitutis meae officia agerentur studio majori. Sed quia haec praecepta jam magis ac magis [Col. 0345C] sperni annullarique video, ipse modo hominum negligentiam contemptumque mei sustinere diutius nolens, venio ut a memetipso corrigatur quidquid per nuntios meos tandiu spernebatur.

Sic itaque illo ratione locuto potentissima clerici omnesque astantes percussi sunt perturbatione nimia, adeo, ut cantantium jam laudes vespertinas interrumperetur melodia. Deinde cum ab omnibus silentium et reverentia ipsi seni praeberetur, et a nullo quin ipse Deus omnipotens esset dubitaretur, accedens paulatim stetit super eminentiores qui erant coram altari gradus, ubi scilicet clericorum erat psallentium chorus, et ad eosdem congregatos clericos hujusmodi verba locutus est: Quare in tali negligentia [Col. 0345D] servitutis meae agitis officia? Cur ita negligenter etiam has nuper inceptas laudes cecinistis vespertinas? Nunquid putatis me labiorum solummodo motu delectari, et non pariter reverentia debita psallendi, nec non studio religionis vestrae omni? Cur me toties a requie mea excitatis, et nihil horum quae commissa sunt vobis curam agitis? Sicut enim nunc cantantibus vobis et moventibus labia forinsecus vestra vagabantur corda, ita et am in aliis temporibus et locis huc usque mihi servire solebatis, simulantes potius quam sequentes viam veritatis. Haec et his similia dicens ad clericos generaliter, deinde universos . . . . . [(35) 1Kb] .

Nisi illud grave in quo coram altare lumen solebat [Col. 0346A] ardere, ipsum digito monstrans dixi ad Dominum: Quia, Domine Jesu, nil aliud hic verberandi officio aptum adest, vel cum hoc ligno gravi corpus percussum alicui trade infirmitati, ut verborum tuorum saltem sic compellar recordari. At ille respondens ait: Non opus est istis, nec erit jam tempus agendis; in hoc enim nequaquam libet diutius consistere loco, sed redire in requiem meam quantocius volo. Quapropter super his quae rogasti scito quia cum mihi sint omnia nota, gemitus et lacrymarum tuarum effusionem emendationemque morum pro confessione a te suscipio.

Post haec ergo mihi valedicens, regressus est ad illum locum in quo prius stetit concionem increpans clericorum; et ibidem quoque prospiciens ad [Col. 0346B] populum qui post chorum, sicut utique mos est, constitit, hujusmodi sermonem ad eos protulit: Facite igitur, o laici, sicut boni solent viri, et nolite attendere ad opera prava, quae videtis et auditis frequentissime a pastoribus, vestris videlicet clericis facta, sed potius juxta scientiae vobis per gratiam divinam collatae dona, operum quoque vestrorum dirigite studia, scientes procul dubio quia tanto major merces vestri erit quandoque laboris, quanto minus nunc ulla pastorum exempla ad viam vos incitant bonae actionis. Multa quoque his similia admonitionis verba tunc ad laicos edidit, quae quoniam a memoria mea longe sunt facta, libet haec sola, quorum jam memini, quaeque in sermonis sui fine omnibus illic commorantibus Dominus dixisse [Col. 0346C] videbatur, hic ponere verba. Admonitionis, inquit, meae jam memores estote, et omnes valete. His dictis mox eadem via ipsaque altaris plaga qua egressus est regredi coepit, et intrans altare ultra non apparuit.

Evigilans autem ego et genas lacrymarum effusione adhuc madidas sentiens, stupore detinebar nimio, cogitans qualis haec esset visio, an scilicet ex Deo per somnia, sicut et quondam, prius me admonente, an esset ex diabolo imaginibus phantasmatis illudente. Nam si ex Deo, quomodo convenit ut cum illo, qui optimus, imo qui solus est bonus, et cujus aspectum angeli hominesque sanctissimi nequeunt sustinere, homo nequissimus colloquium [Col. 0346D] visus sit habere? Si vero ex diabolo, quomodo potest congruere ut is qui auctor est totius nequitiae quemlibet per somnia ad emendationem morum studeat convertere? Haec et his similia tractans mecum, et nulla argumentatione conjicere valens somnii interpretationem, surrexi et omnia hujusmodi secreta Deo commendavi, simulque ex tempore illo timoris atque amoris divini aliquantulum plus solito concipiens, et orationi ac sacrae lectioni nec non et continentiae majori studens, ab intemperata lascivia memet interdum cohibui. Mirabar enim valde quod prioris illius quod supra retuli, et istius somnii visio tantam mihi admonitionem administraret, quodque tanta utriusque convenientia esset, [Col. 0347A] futurumque quoddam inde miraculi magni praesignatum mihimet credidi; ideoque intimis precibus saepe tunc Dominum exoravi, ut, si ei fuisset acceptabile, ad religionis monasticae vitam, quam olim quoque cum adhuc essem parvulus, pro eo quod prae multis in discendo pollebam, pollicitus sum, revocare dignaretur. Sed de his sufficiant dicta.



VISIO TERTIA. Othloni ad vitam monasticam conversio, flagellis divinitus impactis promota. Prudentia et moderatio in castigandis puerorum erratis eidem ostensa.

Jam vero ad tertiae visionis seriem enarrandam properare volo, quae, quanto majori districtione accidit, tanto prolixioris sermonis ope indiget. Quamobrem, [Col. 0347B] ut amplius faciliusque agnoscatur quam justa severitate quantaque pietatate me inter eamdem severitatem potentia divina amplecteretur, reminiscens videlicet in ira misericordiae suae, commemorare libet aliqua ante et post visionis hujus enarrandae textum.

Cum ergo post visionem proxime praefatam assidua meditatione id ad quod conscientia innuente divina admonitione cogebar tractarem, scilicet ut ad monasticae religionis vota remearem, a qua pene invitus patris mei precibus assiduis discessi, sed, obstaculis plurimis intervenientibus, paulatim eamdem meditationem negligerem, interea accidit ut quidam archipresbyter, nomine Werinharius, in episcopatu Frigisingensi praestantissimus, omnique [Col. 0347C] non solum clero et plebi, sed etiam principibus summis in ea dioecesi statutis verendus, in me commoveretur pro vitio quodam. Quem cum multi, arbitrantes sine causa aliquid contra me commotum esse, pro me diu interpellarent, nec quidquam gratiae obtinere possent, postremo etiam ego, fiducia accepta, contra eum ira stultitiae commovebar, adeo ut versus plures (qui versus ita incipiebant:

   O lator legis renovans decreta Catonis,
Multorum causae mihi soli sunt referendae)
in meam defensionem ejusque reprehensionem, quanta potui argumentosa subtilitate editos, in concilio quodam pro mei causa habito coram omnibus illic commanentibus ei legendos traderem, dicens ad illum: Quia in sermone communi non ita ut [Col. 0347D] necessitas mea exigit eloquens sum, legite hanc epistolam et attendite si quid litteris respondere valeam vobis. Quibus acceptis et perlectis, licet iracundia nimia repleretur, continuit se tamen aliquantum, et quasi tranquillo animo dixit: Has litteras, in quibus a te magis quam ab ullo homine unquam dehonestatus sum, seniori meo episcopo praesentare volo, ut ille decernat quid super tanta stultitia et audacia adversum me patrata agendum sit. His igitur dictis fit concilii quoque finis.

Quae postquam gesta sunt, et archipresbyter Frisingiam reversus epistolam datam collegis suis ostendit, fuerunt quidam inter eos qui talem praesumptionem hactenus inauditam summa districtione [Col. 0348A] puniendam censerent: fuerant etiam alii tam mei quam archipresbyteri ejusdem amici dicentes eum incauta aliquid commotione in me excitatum esse, ideoque relaxari debere. Quibus etiam praevalentibus, legati ad me missi sunt, qui me proficisci Frinsingiam persuaderent. Ast ego, licet diu renuerem, tamen consentiens tandem perrexi, virumque juxta quorumdam amicorum consilia placavi. Sed ipsa placatio diu minime perseveravit, quia post non multum temporis exacerbatus est meis contumacibus verbis. Haec autem omnia ita evenisse scio peccatis meis meruisse, quia ei qui Domino adversatur omnia adversantur. Cum igitur ex repetita injuria et archipresbyter adversum me incitaretur, et ego ob scientiae liberalis, qua imbutus [Col. 0348B] esse mihi videbar, inflationem magis mgisque eum et dictis et scriptis criminari studerem, postremo mihi melius videbatur alio transmigrare, quam hujusmodi injuriis subjacendo plus laborare. Eoque plus id animo successit, quo libentius inter studiosos quosque et doctiores clericos quam inter villanos versari saepe desiderabam.

Relictis ergo ad tempus meis omnibus, perrexi ad Ratisponam civitatem, ibique Burchardum venerandum abbatem coenobii sancti Emmerammi pro mei susceptione rogans, cito impetravi rogata, pro eo scilicet quod coenobii ejusdem monachi profectuosum sibi fore arbitrabantur meum scire in scribendo vel in docendo canonicos quoslibet. Interea ergo cum ibidem aliquandiu hospitarer, contigit [Col. 0348C] quadam die ut ante fores hospitii dati residens in lectione Lucani occuparer. Legente itaque me ibi, subito ventus urens et vehemens ab australi parte adveniens vicibus tribus me adeo invasit, ut post vicem tertiam extra tectum residere illic ultra non auderem, sed, libro assumpto, ingrediens domum, primo quidem in magnum stuporem, deinde vero celeriter cecidissem in languorem. Verumtamen necdum sensi quid tanta significaret inpulsio venti, utrum solita communis tempestatis foret immutatio, an aliqua ad me solummodo pertinens divinae pietatis operatio. Omnibus quippe tunc utriusque hominis sensibus ita repente efficiebar destitutus, ut pro timore seu stupore interdum mihi viderer ab aliquo monstro attrectatus. Ideoque quoties [Col. 0348D] hac detinebar dementia vel illusione, tam inter homines positus, quam etiam solus, velut litigando contra aliquem me jam jamque impugnantem continuata utebar sermocinatione. Verumtamen interea nisu quo potueram lectionem Lucani frequentabam.

Cum autem per unam fere hebdomadam tali detinerer infirmitate, nec ideo aliquantulum, peccatis meis exigentibus, de animae meae tractarem utilitate, subito in quadam nocte mihi solito more in lectulo quiescenti, vir quidam minaci vultu et omnimodo terribili habitu juxta me visus est stare, et in tantum me flagello quodam castigare, ut nullo modo crudelitati vel severitati humanae simile quid arbitrarer in ipso esse. Valde etenim dura ac diuturna imo [Col. 0349A] perennia videbantur esse verbera, quae mihi recolo tunc illata. Inter quae nimirum verbera visum est hoc diutius animo volvere, nequaquam a Domino missum qui tanto quemquam flagello cruciare posset. Sed et hoc reminiscor mihi visum fuisse, quia quotiescunque os aperire vellem pro venia postulanda, mox quasi indignans qui me verberavit, ferociora verbera ampliavit, objiciens quaedam crimina quae mihi tunc videbantur nota, nunc vero minime reminiscor. Cumque flagella quae mihi quidem tunc visa fuerant perennia, per noctem vero totam, mirabili sopore depressus pertulissem, primoque dehinc vigilassem, hoc autem luce clara feci, tunc, recordatis quae verbera, quae vulnera noviter sentirem, putavi ex eorumdem vulnerum cruore vestem cunctaque [Col. 0349B] lectisternia madefacta. Postquam autem haec discutiens nullo visu carnali probare potui, circumspiciens mirabar ubi essem, et quomodo talia pertulissem, diuque miratus opinabar me insaniae morbo depressum. Sed iterum ab hac opinione retractus, et reminiscens quod quondam legerim sanctum Hieronymum in somnis verberatum fuisse, arbitrabar mihi aliquid simile evenisse. Rursumque ab hac etiam intentione revocatus sum, pro eo quod mihi perverso et illi sancto viro nullius rei similitudo conveniret.

Aliquandiu ergo hoc modo cunctatus nutanti gressu surrexi, excitatoque puero qui coram me dormivit, interrogavi si quid tumultus in habitaculo illo noctu audiret? Quo respondente: Nihil, tunc [Col. 0349C] magis magisque admirans, et non recolens quod spiritualia sine quoquam corporali sonitu eveniant, abstracta veste, petii ut si forte vel in dorso aliqua stigmata ulcerosa videret, mihi intimaret. At ille punctis quibusdam excrescentibus omnem cutem repletam esse dixit. Tunc tandem vix credidi, quod omnimodo probavi. Fateor quoque quia tunc satis exauditus sum in hoc, quod, ut supra retuli, Dominum me flagellare petii. Patefacta ergo utcunque visionis hujus qualitate, non molestum, quaeso, videatur lectori, si mox quae successerunt subjungam, qualiter videlicet me descendente a Hierusalem in Jericho et incidente in latrones pessimos, qui me, despoliantes plagasque imponentes, dimiserunt semivivum, Samaritanus ille optimus iter faciens vidensque [Col. 0349D] me semivivum relictum, misericordia motus sit, et appropians alligavit vulnera mea infundens oleum et vinum: oleum quidem omnibus olivarum generibus suavius, vinum autem omni aceto amarius. Fortassis autem haec utriusque infusio intimata aliis, duris scilicet et improbis, ad compescendam eorum improbitatem, attestante Scriptura: Uno pestilente flagellato multi corripiuntur stulti (Prov. XIX, 25); pusillis quoque et lapsis prosperanda pietatis divinae visitatione proficiet, sed et adhuc stantes, ut inceptis persistentes aliena pericula evadant, admonet.

Ut igitur memini, diebus duobus post ea quae secreto spiritaliterque passus sum flagella transactis, [Col. 0350A] nullaque ad condignam poenitentiam intentione exinde compuncto,

Confestim publice vario languore gravabar,
Et, quod cunctigenis est plus miserabile morbis,
Nunc, quasi phreneticus, vix a multis religatus,
Mox velut exanimis desperatusque jacebam,
In tantum pressus conventu daemoniorum,
Ut nec pro venia, qua jam moribundus egebam,
Catholicae fidei tenuissem scita vel ulla:
Sed nec signa crucis potuissem ponere fronti.
Interea crebro visu rapiebar amaro,
Quo nimis horrendas potuit cognoscere poenas.
Hoc quoties fuerat, mihi visum est esse perenne.
Tunc tandem sensi quod jam mereantur iniqui,
Et memini dictum: Deus inspicit omne secretum,
[Col. 0350B] Qui sic cuncta mei denudatis intima cordis
Judicio justo dedit his me semper inesse,
Quae olim cum reliquis evadere posse putavi.
Nam nihil injustum me tunc perferre querebar,
Verum mirabar divinae vim pietatis,
Tempore sub tanto stolidum memet patientis.

Haec autem infirmitas in secunda vel tertia Quadragesimae hebdomada incipiens continua vexatione usque ad feriam quintam Coenae Domini perseveravit. In nocte enim proxima praecedenti quodam somno suavi recreatus, vires tantillas exinde suscepi. Quibus paulatim ita augmentatis, ut me in sancto die Paschae ad ecclesiam posse venire gratularer, postea sub tempore parvo ad pristinam sanitatem perveni. Interea vero plerique de proximo [Col. 0350C] sancti Emmerammi coenobio monachi me visitantes, et quantae infirmitatis miseriam pertulerim, quod quoque non frustra fieret correptio tanta, commemorantes, saepe suaserunt ut me subjiciens Christo, cujus gratia mihi reddita sit vita, apud suum coenobium monachalem susciperem habitum. Ego vero in primis, praeteriti languoris vexationem satis recolens, spopondi. Deinde vero quanto plus corporis sospitas augebatur, tanto magis oblitus quos passus eram cruciatus, et quae sunt visa reputans ut somnia vana, ejusdem sponsionis intentionem neglexi. Faex namque mea nondum erat exinanita, ideoque justum fuit ut de calice irae Domini iterum gustarem, sentiremque quam durum sit contra stimulum calcitrare: [Col. 0350D] simul etiam, ut credo, haec omnia idcirco facta sunt, ut Deus omnipotens, qui omnes homines salvos fieri vult, in me aliis quoque divitias potentiae, patientiae bonitatisque suae, ostenderet, mortificans me toties et vivificans, deducens ad inferos et reducens. Audiant, quaeso, haec mites et laetentur, magnificentque Dominum mecum, et exaltemus nomen ejus in idipsum.

Postquam igitur eo quo dictum est modo ex infirmitate celeriter convalui, omnesque angustias nec non plagas, quas tam in anima quam corpore perpessus sum, contempsi, iterum licet a pluribus dolorum meorum consciis mundana deinceps negotia abnegare admonerer, ad saeculum redire disposui. Cumque hoc assidua intentione tractarem, diemque [Col. 0351A] etiam in quo profecturus essem ex urbe Ratispona deliberarem, tunc per dies octo antequam affectarem proficisci aegrotare coepi, et in languorem talem decidi, ut pars quidem corporis quaedam, item facies caputque simul totum miserabilibus et insolitis verrucarum stigmatibus circumdaretur, reliqua autem membra omnia, exceptis linguae labiorumque motibus, gravissimo paralysis [cod., paralysi] morbo velut mortificata efficerentur. Cumque dies tres in hujusmodi infirmitate gerens, et universorum pene membrorum officio destitutus, nullam vitae hujus spem retinerem, misi et vocavi festinantes monachos quosdam de proximo sancti Emmerammi coenobio. Qui cum citius advenissent, suppliciter petii ut ad illam vitam monasticam, ad quam me saepius benigna [Col. 0351B] attrahebant suasione, tunc suscipere dignarentur pro Dei solummodo amore. At illi intuentes me, et visu verrucis excrescentibus desperatum omnique pariter membrorum officio debilitatum, cur, inquiunt, habitum talem nunc desideras, cum vix flatum ferens citius te jam obiturum scias? Si vero forsitan Deo volenti tibi spatium vivendi protelatur, quid utilitatis tam caecus et paralyticus, quod procul dubio semper eris, in hac vita, quam modo expetis, unquam exercere poteris? Cum enim nuper post immensa infirmitatis tuae tormenta sanus esses effectus et nos te saepius admonentes libentissime in congregationem nostram suscipere voluissemus, utilius tibi atque nobis hujus professionis adimpleres vota; sed nemo nostrum tunc potuit [Col. 0351C] tibi persuadere talia. En patris poenam, quam diximus esse futuram. Perspeximus nempe te talem evasisse languorem ut nihil aliud tibi postea foret agendum, nisi ut mundanis omnibus relictis secederes in monasterium. Quibus ego respondi dicens: Ita esse, ut asseritis, fateor. Nam corporis mei satis probat angustia qualis hucusque fuerit animi industria. Sed dolori meo, precor, parcite petitionibusque meis, dum adhuc infelicem animam teneo, succurrite. Illi vero ad haec misericordia moti et, quantum in eis esset, petita polliciti abierunt, atque celeriter redeuntes mihi nuntiaverunt in hoc universam fratrum concionem consensisse ut, si vitam redditam sanitas exsequeretur talis, quae me implicari permitteret exercitio [Col. 0351D] alicui usus coenobialis, tunc demum abdicatis prius rebus cunctis saecularibus benigne me susciperent in congregationis suae corpus. Hoc responso accepto, licet de sanitate corporis exquisita adhuc incertus essem, magnum deinde sospitatis incrementum gratia opitulante divina citius advenire sensi.

Cum autem tantam Dei gratiam sentirem adesse, ad caetera consequenda animabar valde. Adveniente igitur crastina die, ita vigor corporis augebatur ut sine alterius sustentatione egressus, id quod pridie per alios expetivi, egomet ipse ad coenobitas priores veniens studerem deprecari. Sicque factum est ut petitionem meam tanto promptius susciperent [Col. 0352A] quanto magis salutem desperatam in me inolescere conspicerent. Jure itaque mihi constat repetendus ille Psalmigraphi versiculus: Castigans castigavit me Dominus et morti non tradidit me (Psal. CXVII, 18). Igitur ex infirmitate etiam illa celeriter ad sanitatem pristinam restitutus sum, excepto quod, pene per omne tempus, quo extra monasterium convalescendi gratiam praestolabar, visione varia in somniis inquietabar. Quasi enim cujusdam interitum minitantis, nisi quod nuper vovebam cito complerem, imago saepe astare videbatur. Et haec fuit causa maxima, quae me in monasterium citius ire compulit. Quae vero deinde mihi acciderunt tam ex solita divinae pietatis subventione quam diabolicae fraudis machinatione, licet [Col. 0352B] multa utrinque fuerint (nam nec Deus consuetae misericordiae et correptionis quidquam in me minuit, neque adversarius solita nequitia me impugnare cessavit), tamen quia ab incepto opere longius evagari me faciunt et in alio opere latius eadem jam protuli, duo tantum hic, quae tam vigilando quam quiescendo passus sum, quam brevissime queo edere studeo.

Post tempus igitur nonnullum, quo aufugi in coenobium, quia existimabar instructus aliquid in liberali scientia, commissa est mihi licet immaturo doctori invisa puerorum disciplina. Cum autem inter eos plures provectioris essent aetatis, qui scilicet, sicut illa solet aetas, saepius excederent disciplinae metas, unum ex eis, qui maxime protervus [Col. 0352C] mihi videbatur, corripiens coram aliis, plusquam decuit, probrosis asperrimisque afficiebam verbis; adhuc enim propriae alienaeque fragilitatis ignarus credebam nil mihi fore noxium quocunque modo increparem eum, qui mihi jure subditus erat, adolescentem stolidum. Increpatione autem hujusmodi peracta, ille quidem videbatur satis moestus; ego vero mox a pristina animi constantia et gratiae supernae fiducia destitutus, in tantam pusillanimitatem miseriamque nec non metum magis ac magis deveni ut celeriter aut terra hiante, seu aliqua absorberi putarem vindicta coelesti. Sed cum talia die illa tota ab increpationis perpetratae paterer hora usque ad vesperam, primo ubi vel in quo tantum mentis moerorem meruerim, dubitavi. Dehinc [Col. 0352D] cuncta ipsius diei diligenter retractans gesta, per amara correpti juvenis verba hanc etiam mihi amaritudinem evenisse conscientia reatus agnovi continuoque, ut in tanta poteram molestia, pietatis divinae solita exquisivi solatia. Nec tamen ea die sequentique nocte sentiebam aliquid minui doloris magnitudinem imminentis; quin imo cum etiam tempore statuto requiescere vellem dormiendo, specie multimoda terroris praepeditus nequivi suscipere requiem ullam soporis. Quamobrem vix praestolans fratres ad laudes nocturnas exsurgere easque peragere, rursum postea libertate orandi secretissima potitus, suffragia sanctorum per singulas prostratus aras suppliciter exquisivi, obsecrans, [Col. 0353A] ut per eorumdem sanctorum intercessionem pietas divina et mihi misereretur, et qualiter illum juvenem exasperatum placare possem pandere dignaretur. Nam inter caeteras animi molestias valde ex hoc affligebar quomodo illum, qui mihi subditus erat, opportunissime absque suo meoque damno reconciliarem? an genibus flexis, ut placantur seniores? an tantum verbis, ut placatur minor aetas? siquidem flexis genibus utriusque damnum esse sum arbitratus; ejus, scilicet, propter elationem, quam forsitan sibi postmodum inde vindicaret; mei vero ideo, quod arguendi illum post humilitatem hujusmodi exhibitam ulterius minor fiducia mihi restaret. Cum ergo in tali positus molestia lacrymis precibusque copiosis usque ad diem clarum insisterem [Col. 0353B] et ab omnipotente Deo quid super ambiguitate imminenti agendum foret, deposcerem aliqua manifestari indicia, ecce subito egrediente me a quodam oratorio praedictus juvenis occurrit, et coram me humiliter sese prosternens, pro injuria, quam pridie correptioni meae detrahendo seu contradicendo perpetravit, veniam petit, promittens in reliquum se nunquam talia mihi facturum simulque suppliciter rogans ut, si quando humana fragilitate seu etiam ignorantia cogente in aliquod vitium, quod perfacile juvenibus subrepit, laberetur, non mox a me, juxta zeli fervorem solitum, coram caeteris correptus scholasticis confunderetur, sed ut potius pietate gratuita illum, quem minime aedificaret correptio aspera et manifesta, vel attentare [Col. 0353C] studeam prius cum aliqua correptione leni ac secreta; sin id parum proficere in ipso cernerem, tunc sibimet, prout jus postularet, districtissima ratione occurrerem. Haec et his similia juvene illo supplicibus sagacibusque verbis proferente et memet benigne ad preces ejus respondente, intellexi gestum in utrisque divinae opus clementiae; in illo quidem, quia compunctus pro admissis prior quaesivit veniam; in me autem, quia humiliato eo magna mihi interim compunctio oriebatur simul et poenitentia. Dehinc ablata est omnis illa recens molestia factumque est ut ex hujusmodi vitio deinceps cautior esse studerem in corripiendo.



VISIO QUARTA. Daemonibus ad desperationem et perfidiam incitantibus, angelico monitu Othlonus in spe ac fide roboratur.
[Col. 0353D]

Ante decennium agente me decaniam in monasterio nostro, et abbate, non juxta regulae sanctae instituta, sed secundum episcopi praeceptum vel juniorum quorumdam affectum plurima illuc disponente, ego jugiter, quantum potui, praeceptis hujusmodi consentire nolui. Qua de re inter me et abbatem nostrum discordia magna exorta est, cum neque ille sua, nec ego mea vota mutare vellem. Interea vero saepe per memetipsum, saepe per alios illum rogans ut, quia mores mei sibi omnino displicerent, me a decania commissa absolveret, nec hoc [Col. 0354A] per tempora multa obtinere valui. Unde factum est ut, quia nulla apud eum impetrare potui, zelo plus justo ductus aspera incautaque dicta quaedam ita contra eum proferrem ut me quoque meledictione connecterem. Pro quibus, licet poenitentiam tunc coram abbate egissem, tamen quia coram Deo, in quem solum maxime peccavi, idem facere neglexi, post dies paucos in infirmitatem decidi. Haec autem ita esse credo, quia correptionis divinae gratiam a pueritia usque in praesens habui saepiusque hoc a Domino petii, ut quotiescunque aliquod peccatum grave clam seu palam committerem, continuo vel post paucos dies gravi etiam infirmitatis seu tribulationis alicujus molestia afficerer; unde et infirmitatem proxime dictam credo pro ea causa, quam [Col. 0354B] modo protuli, evenisse. Infirmitas autem eadem ita facta est.

Cum per duos vel tres dies languor invalescens me in domo infirmorum manere cogeret, accidit ut ibi in lecto nimium languidus jacens post completorium sperarem me melius habiturum, si surgens sederem ante lectum. Quo facto, videbam per lumen ibi accensum quasi fumo repletam esse totam domum. Qua de re et horror simul et timor me ita invasit ut pene omni fide et fiducia, quam in Deo habere solebam, destitutus surgerem et ad eum laicum, qui illic ad vigilandum deputatus erat, pro me benedicendo, nutabundus ambularem. Cumque ante ejus lectum starem, pudore nimio captus quod ab eo benedictionis gratiam ullam petere vellem, [Col. 0354C] redii sine effectu. Rursum ad cujusdam fratris aegroti lectum pro causa eadem deambulans eumque dormire sentiens similiter feci. Interea magis horrore visionis fumosae repletus ad lectum meum redii fessus ibique residens meditabar quid facerem quove fugerem tale monstrum. Neque enim dubitavi hoc fore per malignos spiritus, qui inter ipsum fumum certare qualiter me vexarent mihi videbantur. Cum autem diu certamen hujusmodi non carnaliter, sed spiritaliter agi sentirem, neminemque illic commorantem mihi succurrere sperarem (nam omnes nimio erant somno depressi), tunc fide aliquantula recepta psalmos quosdam canere coepi. Et hac decantatione egressus proximam sancti Galli Ecclesiam intravi ibique coram altare prostratus, eo quo potui [Col. 0354D] nisu psallendo oravi. Interea vero, quia peccatis meis exigentibus omnis vigor mentis et corporis in me cito defecit, sensi per spiritum quomodo mihi labia a malignis spiritibus comprimebantur, ne ad psallendum moveri possent. Sed me contra haec manibus utrisque ad labia aperienda aliquandiu concertante, fatigatus sum, ita ut facile os aperire nequirem. Tunc ab ecclesia illa exiens reptando potius quam ambulando, in illam, quae ibi maxima est, sancti Emmerammi ecclesiam perveni, ut vel illic aliquod imminentis miseriae levamen adipiscerer. Caeterum eadem quae prius ibi pariter passus et vix aliquibus verbis prae infirmitate orando prolatis, gressu difficili ad lectulum redii, sperans me vel pro [Col. 0355A] lassitudine requiem aliquam soporis salutiferi tunc posse sortiri. Cumque pro hac spe lecto me ponens nil sperati soporis capere potuissem, sed, quocunque me verterem, illa fumosae visionis indicia aliquomodo sentirem, jacebam nimia tam animi quam corporis infirmitate detentus.

Inter haec vero, cum neque prorsus me vigilare nec penitus dormire sensissem, repente mihi visum est quod in campo quodam mihi noto fuissem circumdatus multitudine daemonum plausu cachinnoque ingenti coram me ludentium. Ego autem nihil dubitans qui essent quantaque malitia omnia facerent, quanto majori risu eos occupatos vidi, tanto tristiorem me exhibui, utpote qui illos perditionis meae causa congregatos credidi. At illi, [Col. 0355B] ut viderunt me nullatenus eis velle arridere, in iram excitati sunt nimiam dicentes: Nunquid tu nobiscum gaudere et joculari non vis? Quia ergo elegisti tristitiam, satis profecto experieris illam. Quibus dictis mox circumvolantes undique et invicem se cohortantes in mei contritionem dicentesque: Quid modo tardatis in eo quod saepe petistis? En est in manibus vestris, quem assidua circumventione quaesistis. Exinde proficisci coeperunt, et me utroque latere percusso secum ire ea, qua ipsi ierunt velocitate, compulerunt. Iter vero eorum, ut mihi videbatur, tanta celeritate agebatur ut sub momento brevissimo latissima terrae spatia circuirent. Quod cum pariter facere nequirem, et tamen a spiritibus malignis percussionibus crebris impellerer, prae angustia [Col. 0355C] et difficultate spiritus videbar mihi cito deficere. In hujusmodi ergo difficultate multa ineffabilia passus multaque loca citissime peragrans, tandem positus sum in quoddam praecipitium tale, cujus summitas vix me caperet, cujusque ima nullus visus pertingere posset. Ubi me circumspiciente, si quis evadendi locus esset, qui tamen non esse videbatur, undique circumvolantes ad me daemones dixerunt: Ubi ergo nunc est spes illa quam in Deo habuisti? Ubi quoque est ipse Deus tuus? nescisne quod neque Deus, ut dicitur, est, neque illius potentia contra nos quidquam praevalet? Et ut hoc ita esse absque dubio agnoscas, respice quia nemo hic est adjutor tuus nemoque te eripere potest de manibus nostris. Elige ergo nunc quid facias, quia nisi illa quae nobis [Col. 0355D] placeant fatearis amodo te acturum, hic praecipitaris in abyssum. Ast ego haec audiens angustia undique deprimebar pro eo quod neque illis consentire neque resistere tutum esse rebar. Recordabar enim licet mente infirma, quia fide certissima olim credidi et legi Deum ubique praesentem esse ideoque circumspexi, si forte, ut credideram, aliquod ex Deo mitteretur subsidium. Cum autem interea daemones acriter insisterent, exigentes a me quid eligere vellem de proposito, et in eo pene res esset ut quae sibi placita forent me acturum promitterem, subito quidam vir visus est prope me stare dicens: Ne facias quae compelleris, quia non conveniunt. Omnia enim sunt falsa quae ab his pessimis seductoribus [Col. 0356A] modo audisti. De fide namque, quam in Deo dudum habuisti, certissimus esto. Sed et hoc scito quia omnia quae passus es novit Deus et ad profectum tuum fieri permisit. His dictis celeriter nusquam comparuit.

At daemones mox post ejus discessum undique solito more circumvolantes ad me dixerunt: Miserrime, quid huic, qui te decipere venit, aliquid credere cupis? Nonne ex hoc potes probare illius qualitatem quod nec hic diutius manere nobis praesentibus audebat? Fac, miser, quod facturus eris, committens te nostrae potestati.

Haec et his similia dicentes et me interea nimio furore auferentes, discesserunt inde et per plana et aspera, per excelsa et profunda uno eodemque modo [Col. 0356B] diu vagantes, me per utrumque latus crudeliter percussum secum ire celeriter jusserunt atque in praecipitium multo periculosius priore statuerunt, ubi idem, ut prius, plurima opprobria variasque minas ebullientes adeo me terruerunt, ut eadem, quae etiam prius, facere cogitarem. Sed cum in hoc bello aestuarem et aliquandiu differens facere quae cogebar propter solatia praedicta circumspicerem, si forte iterum aliquod praesidium a Deo mitteretur, subito idem qui et prius apparuit, majorem ostentans fiduciam quam prius. Nam illa consolatoria verba, quae antea clam, tunc manifestim protulit, dicens: Noli, quaeso, noli peragere quae deliberasti, sed confortetur cor tuum contra impugnantes. Cui ego respondi: Nequeo, Domine mi, tanta pericula [Col. 0356C] tandiu sustinere, cum et turba ingens contra me pugnet et nemo me adjuvet. Nam postquam me consolans nuper discedebas, acriora me ab istis nequissimis spiritibus pati tormenta efficiebas. Quapropter vel nunc mecum perseverans adjuva me, ne dum iterum discesseris, majora etiam mihi tormenta iterum efficias. At ille dixit: Non, quantascunque tibi minas inferant, praevalere possunt, si tu tantummodo fide speque constanti in Domino perseverare studes. Confortare ergo, quia quanto graviora amodo certamina sustinebis, tanto citius finientur. Ad haec etiam denuntio quia si bella Domini constanter praeliaris, in futuro aeterna accipies praemia, et in hoc saeculo celebri dilataberis memoria.

[Col. 0356D] Haec igitur secundo dicens evanuit, me discessu suo in maximo constituens periculo. Nam daemones in ejus quidem praesentia nihil contra me praesumebant; postquam vero discessit, tanta in me crudelitate saeviebant ut ea quae prius agebant levia viderentur, dicentes: Experieris profecto, quid ille susurro tuus tibi succurrere possit. Nonne diximus tibi et prius quia nemo eripere te valet de manibus nostris? Cur nobis toties eadem dicentibus minime credis? Ille seductor tuus modo fecit, sicut etiam prius fugiens nos. Audivimus namque quaedam magna tibi promittentem, scilicet ut, si ejus seductionibus obtemperes, celebrem te fieri in mundo; econtra vero nos tibi dicimus et omnino denuntiamus, [Col. 0357A] quia, nisi monitis atque jussionibus nostris obedieris, ad autam te confusionem perducemus, ut per omnem terram eadem confusio divulgetur. Ad haec etiam tibi intimamus quia, si aliquomodo manus nostras jam evaseris (quod tamen impossibile fore credimus), persecutiones maximas per nos semper patieris. Cum ergo haec atque his similia saepius repetentes me angustiis ineffabilibus affligerent, interea, gratia divina efficiente, tintinnabulum sonuit primum ad nocturnae laudis signum. Quod ubi in lecto jacens moribundus audivi, ad me ipsum paulatim reversus, sentiebam me hac vita perfrui, nec quid fumosae visionis ultra vidi. Recordatus quoque verborum, quae mihi in visione a viro me consolante nuperrime dicta sunt, dixi: O quam vera dicta [Col. 0357B] ille protulit, qui conflictum meum cito finiendum esse modo praedixit! heu, heu, quod per omne noctis hujus praeteritum tempus mihi laboranti nesciebam esse profectuosum hujus tintinnabuli sonum! nam, si scirem, quantumcunque vae mihi inesset, vel reptando in dormitorium venirem, ut aliquem ad idem tintinnabulum longe prius sonandum excitans, angustiam diuturnam visionis laboriosissimae aliquatenus minuissem.

Verumtamen deinde in tantam corporis et animae infirmitatem decidi ut ex imminentis doloris magnitudine frequenter ab hac me vita citius subtrahi optarem. Postquam vero convalui, in hoc visionem praedictam veram esse sensi, quod plurima tentationum jam diu in me tepescentium pericula malignis [Col. 0357C] spiritibus, sicut promiserunt, persequentibus recalescere coeperint. Porro de reliquis quibusdam a me dictis et tunc et adhuc ita incertus sum, ut absque gratia Dei, in qua confidere et credere variis instructus sum experimentis, me nihil meruisse, nihil inposterum posse mereri sciam.



VISIO QUINTA. Quam detestandus in clericis luxus vestium sit cuidam ostensum.

Cum puer adhuc ad monasterium Herveldense scribendi causa transmissus fuissem, contigit me agnoscere visionem magnam de coenobio Hildinesheimensi. Inde namque duo canonici a beatae memoriae Gotehardo episcopo discendi gratia ad scholam, quae per idem tempus sub abbate Arnulfo ibi satis [Col. 0357D] pollebat, mihi sunt, quorum junior Boto, alter vero Wolfharius dicebatur. Hinc igitur Wolfharius considentibus saepe nobis in collatione tam spiritalis quam carnalis doctrinae, et utrisque de sua patria aliquid narrantibus, referebat mihi de suo monasterio dicens: Ante annos quam plures consuetudo fuit talis in monasterio nostro, ut nemo clericorum aliis nisi pretiosissimis uteretur vestimentis tam in quotidianis quam in festivis diebus. Simili quoque ornatu sedilia simul et lectisternia eorum habebantur, quantoque quisque locupletior erat, tanto pretiosiorem suppellectilem habebat. Cumque haec sine judicii superni respectu diu gererentur, apparuit angelus Domini cuidam vicino clerico in visione, dicens: [Col. 0358A] Vade et dic episcopo civitatis hujus ut et se et suum clerum ab immoderato illicitoque ornatu contineat, ne forte super eos ultio divina veniat. Evigilans autem clericus et visionem pro delusoriis somniis reputans jussa neglexit. Sed angelus Domini iterum clerico praedicto similiter apparens, ait: Quare praecepta mea contempsisti? Cave ne ultra facias. In veritate enim dico tibi quia, si amplius feceris, non impunitus evaseris. At clericus, licet aliquandiu de visione tractans pertimesceret, tamen, ut prius, tandem neglexit. Tertia autem vice angelus adveniens non, ut antea, clericum per somnia admonuit, sed palam excitavit eum, dicens: Cur toties praecepta mea comtemnere ausus es? Nonne dixi tibi quia, si amplius contemneres, ultionem aliquam [Col. 0358B] sentires? Cui clericus respondens, ait: Non, domine mi, contemnens talia feci, sed quia tantam senioris mei episcopi indignationem exinde commovendam sciebam ut, nisi signum aliquod monitis talibus adderem, periculum maximum incurrerem. Ad haec angelus: Si, inquit, signum a me exigis, suscipies pro certo. His dictis sumpsit quoddam flagellatorium, et cum eo diutius caedens clericum dixit: Ecce signum, quod petisti, sin alias nostris non curas credere verbis, signum donamus, cui differt credere nullus. Vade ergo nunc et perfice nostra jussa. Qui mox nil dubitans abiit ad episcopum eique angelicum retulit mandatum. Caeterum episcopus audiens hujusmodi dicta, indignatione comprehenditur nimia: Quare, inquiens, tales somniorum [Col. 0358C] tuorum nugas stolidissime praesumpsisti mihi referre? Haec et haec mihi Deus addat, si praesumptionem tantam nequitia tua impune ferat. Quibus dictis clericus progrediens ab eo pusillum exuit se vestimentis citoque regrediens ostendit dorsum nimiis verberibus exaratum, dicens: En quale signum accipere merui, cum te nimium metuens Deo rebellis exstiti! bis namque jussus a Deo ejus tibi deferre mandata, sed propter tuum timorem non obediens talia pertuli flagella. Talibus igitur dictis simul et visis exterritus episcopus mandavit fieri synodum, in qua conveniret omnis turba clericorum. Quo cum advenissent, omnibus mandata divina innotuit, omnes ad poenitentiam, omnes ab incongruo vestimentorum ornatu abstinere admonuit. Hac [Col. 0358D] instructi admonitione coeperunt omnes se aedificare vestiumque ornamenta mutare.

Deinde vero non multo tempore transacto et hoste antiquo ad id quod consuetudo mala illexerat retrahente, paulatim omnes ad consuetas totius supellectilis phaleras redierunt; tunc iterum ad eos misso eodem clerico per angelum Dei admoniti sunt, ut supra, simulque denuntiatum est eis ut, si tertio repeterent solita, ultione punirentur severissima; quod et ita factum est. Nam dum, sicut canis revertens ad vomitum suum, ad noxia voluptuosi ornatus blandimenta more solito omnes remearent, accidit ut, quodam die inter missarum celebrationem tantus fulgurum tonitruumque fragor igne discurrente [Col. 0359A] permistus ecclesiam invaderet, qui et durissimos ejusdem ecclesiae muros quodam loco quadrifida incisione, sicut hodie videri potest, penetraret et subdiaconum interea legentem per medium scinderet, presbyterum vero ac diaconum ad missas paratos semivivos efficeret. Praeterea nemo clericorum vel in ecclesia vel in coenobii claustris usquam commorantium relictus est, qui non aliquam corporis debilitationem tunc perceptam in reliquum tempus semper retineret. Unde factum est communi consilio ut omnes ibidem conversantes clerici non solum superflua vestimentorum ornamenta, sed etiam inutilia quaeque morum abjicerent fastigia. Ex illo namque tempore usque in praesens nemo clericorum apud nos commorantium protendentes pellicii [Col. 0359B] sui manicas pallio pretioso ausus est circumponere, quae ab aliis clericis, ut libet, usurpantur. Haec autem ita esse in meo probare potes pellicio, quod nullo serico ornatu, sed tantum linteamine honesto videtur circumdatum.

Talia igitur mihi retulit ille praenominatus clericus, cum olim conscholastici essemus; quae etiam ego ad aedificationem refero aliorum, illorum scilicet qui cum pastores sint Ecclesiae aliisque pro religionis speculo praeponantur, nullum arbitrantur esse vitium quod semet instar sponsi omnimodo adornare conantur, quasi ad se non pertineat id devitare, pro quo agnoscunt alios non solum correptos, sed etiam condemnatos.



VISIO SEXTA. Injusta bonorum alienorum exactio et direptio quanta in purgatorio poena castigetur.
[Col. 0359C]

In habitu canonico adhuc constitutus juvenilique aetate a beatae memoriae Meginhardo Wurzburgensi episcopo scribendi causa vocatus sum. Quo dum venissem, in ipso adventus mei initio audivi ab hospitibus meis quamdam visionem ibi noviter accidisse, quae Christi fidelibus intimata potest prodesse. Fuere namque ibi duo tribuni sub uno tempore sua potestate potiti, quorum unus Adalricus, alter vero, ut memini, Engilpertus est vocatus. Sed Engilpertus ancillam quamdam habuit, quae in magna infirmitate diu posita tandem obiit. Qua defuncta dies altera exspectatur, ut interim, quae sepulturae essent necessaria praeparentur. Cum autem die crastina adveniente [Col. 0359D] plebs non modica ad deportandum funus procederet, ecce subito defuncta jam jamque deportanda ad tumulum sese erexit; quod factum omnes, qui aderant, perterruit, putantes hoc potestate diabolica fieri. Sed quae revixit errantes cito correxit, dicens ad illos: Nolite, quaeso, propter me aliquo errore seduci. Vere enim reviviscens illa sum, quae et prius, per Dei gratiam a morte revocata, ut vivis quibusdam ejus mandata referam. Celeriter ergo vocate Adalricum, quia ad eum missa sum. Quo vocato et astante dixit: Pater vester Ruotpoldus in poena maxima infernali constitutus misit me ad vos, ut pro Dei amore et ejus relaxatione illum curtilem locum reddatis, quem causa injusta [Col. 0360A] ab illo usurpatum sciatis. Sed et hoc intimari vobis petiit, quia, nisi ille locus ei cui injuste ablatus est fuerit redditus, nec eleemosyna nec ulla beneficia a vobis facta illum ab aeterna poena absolvere possunt. Pro eodem quoque mater vestra, quam in paradiso inter multa sanctarum virginum millia constitutam, illuc translata, vidi, unice obsecravit, ut et vos et patrem a perpetuo cruciatu liberare curetis. Multa quoque alia, quae jam non recolo, de eadem muliere resuscitata mihi dicta sunt.

Hoc autem modo, ut audivi, ille curtilis locus injuste fuerat a Ruotpoldo ablatus. Erat namque in civitate quidam urbanus ita pauper ut Dominici census debita per unum vel duos annos reddere nequiret. Cumque ob hoc ab eodem Ruotpoldo, quia magister [Col. 0360B] ejus erat, saepius facto concilio ad reddenda tripliciter vel amplius Dominici census debita, quae statuto tempore non sunt reddita, cogeretur, et ille pro paupertate nec simpla dare posset, postremo necessitate nimia coactus, tum etiam ejusdem Ruotpoldi avaritia impulsus, curtilem locum, qui ex paterna haereditate provenit, quique, ut mihi dicebatur, prope basilicam sanctae Helenae in plaga septentrionali jacet, traditione publica ipsi condonavit, sicque illa pericula quae pro debitis sustinere cogebatur evasit. Ruotpoldus vero locum sibi traditum magnificis aedibus exornans post obitum suum reliquit filio Adalrico, quem ego etiam vidi. Sed idem Adalricus ea quae sibi denuntiata vel mandata sunt a patre et matre defunctis nullatenus implere voluit, eligens magis [Col. 0360C] cum patre aeterna morte damnari quam tellure parva privari. Hujus visionis relatio etiamsi illi, pro quo specialiter facta est, non profuerit, aliis tamen qui aliena rapere et in potestatem suam redigere nituntur patefacta prodesse valet.



VISIO SEPTIMA. Exemplum sacrilegi monasticorum bonorum direptoris in altera vita puniti.

Huic quoque similem pene visionem hic adnectere volo, quam mihi notus quidam frater retulit nuper, qui hanc se a sancto Leone papa nuperrime referente dixit agnovisse. Referebat autem hoc modo quia, cum praedictus papa in Germaniam venisset et in loco quodam missam celebrans sermonem faceret de varia coenobiorum destructione per injustam [Col. 0360D] possessionum ablationem facta, postremo intulerit hanc visionem dicens: Ut ergo apertius agnoscatis quanto reatu implicantur raptores injusti, exemplum quoddam vobis memorabile dicam.

Duo igitur fratres, cum simul pergerent equitantes, repente viderunt turbam magnam in aere non procul a terra commeantem. Qua de re valde mirantes atque trepidantes sanctae crucis signum sibi indiderunt, et adjurantes eos in nomine Domini, qui essent interrogaverunt. Tunc unus ex illis tam in habitu quam equitatu strenuo militi omnino similis transiens ad eos dixit: Ego pater vester rogo vos suppliciter ut illud praedium, quod scitis me a coenobio illo injuste abstulisse, pro amore Dei liberationisque [Col. 0361A] meae causa reddatis. Si enim non reddideritis, nec ego, nec vos, nec ullus posterorum idem praedium retinentium effugiet ignem perpetuum. Cui respondentes filii dixerunt: Quomodo, pater, possumus relinquere tantam possessionem, qua nec tu in hoc mundo positus, nec nos post te carere valemus? Sed nec ulla re videris indigere, qui in habitu satis ornato jam procedis. Ad haec pater ait: Proh dolor! qualis est iste decor quo hactenus utor. Ubicunque enim mihi contingit esse, intolerabili torqueor igne. Sed et omnia quae visu, auditu vel tactu contingo, comburere me sentio. Et ut hoc ita esse absque dubio sciatis, hastam hanc, quam in manu teneo, apprehendite (nam eam in manu ferre videbatur); moxque unus illorum probare [Col. 0361B] volens quae audivit, concitus eamdem hastam arripere studuit. Sed priusquam coepta perficere posset, prae nimio calore dimisit eam. At pater antequam in terram cadendo pervenisset, celeriter sustulit dicens: Scito quod, si ipsam hastam projecisses in terram, majorem mihi exinde efficeres poenam. Deinde vero priora repetens dixit: Iterum peto, filii mei, ut impleatis preces patris vestri. Quibus dictis nusquam comparuit imago colloquentis.

Tunc iidem fratres instincto divino correpti coeperunt inter se diligenter tractare super paterna petitione dicentes: Si retinentes praedium quod pater noster injuste abstulit, ei non subvenimus, nos pariter procul dubio perimus. Quid enim proficimus, [Col. 0361C] si mundum totum lucremur, animarum vero nostrarum detrimenta patiamur? (Matth. XVI, 26.) Faciamus ergo, quod et patri et nobis prosit, reddentes in primis praedium ad hoc unde ablatum fuerat monasterium. Deinde omnia haereditatis nostrae bona illuc tradamus, nosque ibidem tam pro parentum quam pro nostrorum peccaminum venia monasticam vitam suscipiamus. Cumque hujusmodi colloquia agerent, subito pater, non eo quo prius habitu apparens eorumque pedibus se advolvens, dixit: Gratias ago vobis quia pro eo, quod firmiter decrevistis petitionem meam implere in reddenda possessione, jam jam per Dei gratiam deputatus sum a poenis ad requiem transire. Quo dicto iterum evanuit ex oculis eorum. At illi eo de otius citiusque promissa [Col. 0361D] impleverunt, quo celerius patris absolutionem factam audierunt.

Hanc igitur relationem praedictus papa ad populum faciens testatus est se eosdem fratres in habitu monachico vidisse et ab eis visionem istam audisse. Quam etiam ego audiens aliorum notitiae simul et aedificationi litteris pandere decrevi.



VISIO OCTAVA. Conflagratio monasterii Tegernseensis futura cuidam ostensa.

Ante annos quamplures visionem quamdam audivi a monacho quodam venerabili mihique secundum carnem proximo in coenobio Tegrinseensi constituto. Cum enim ad praedictum coenobium ob [Col. 0362A] ejusdem monachi dilectionem saepe quondam venissem et cum eo interdum de spiritalibus rebus colloquens sedissem, solebat mihi referre dicens: Priusquam monasterium istud nuperrime arderet, et per nocturnas horas, quibus mihi secretius licebat orare pro peccatis meis, in ecclesia deambularem, saepe mussitationes quasdam in ea fieri audiveram. Ego autem in primis quidem delusiones diabolicas hoc fieri arbitrabar. Postquam vero tanto sonorius quanto frequentius fieri senseram, tractare coepi non ex diabolo, sed ex aliqua divinae pietatis dispensatione actitari, ideoque, quantum ausus eram, propius, ubi haec audivi, accedere studebam. Cumque aliquoties accederem, quasi aliquos psallentes et intime orantes audivi. Quo audito, intelligens quod [Col. 0362B] pro aliqua periculi futuri causa permutanda et pro inhabitantium monachorum negligentia emendanda sancti Deum precibus intimis exorarent, accessi ad abbatem: et quia aperte de morum emendatione eum admonere non audebam, petii tantummodo humiliter, ut ecclesiae thesauros librosque in loco cauto poni jussisset. At ille haec audiens et ex aliqua somniorum revelatione dicta putans increpavit me dicens: Vobis gerontis nihil gratius dulciusque videtur esse quam somniorum vestrorum nugas attendere atque aliis referre. Nunquid propter vestra somnia debeo evertere omnia? discedite a me et videte ne ultra a vobis audiam talia. Ego autem hujusmodi increpatione contristatus nihil amplius ex his quae audieram, propalare ausus fueram, sed [Col. 0362C] tacito corde dolens sustinui, veritus quotidie quod futurum erat.

In proximo autem antequam arderet monasterium, in nocte quadam audivi iterum quasi aliquos orantes et suspiria crebra, nec non singultus quosdam luctuosos proferentes ante sancti Quirini altare. Sed licet haec aperte audirem et periculosum aliquid significare scirem, accedere tamen propius non praesumpsi. Unde claram diei lucem exspectans accessi ad locum, ubi audivi turbam moerentium, et inveni pavimentum adhuc madidum effusione lacrymarum. Tunc miratus simul et contristatus de tantae rei signo, lugebam omni modo quod periculo tali nullatenus subvenire potui; quae tamen sub mea cura tenueram, diligenter contra pericula observavi [Col. 0362D] futura.



VISIO NONA. Negligentia abbatis Ellingeri a defuncto clerico reprehensa et castigata.

Referam et aliud, quod postea in praedicto audivi contigisse monasterio eidem abbati, sub quo ardebat, qui etiam Ellingerus est dictus. Nam cum diutius et semetipsum et coenobium ageret commissum negligenter, in magnam incidit infirmitatem. Antea vero non longe defunctus est ibi quidam clericus, nomine Duringus, non solum magnae in saeculo dignitatis, sed etiam magnae apud Deum sanctitatis. Qui, ut se penitus a saeculo secerneret, illic habitare elegit; qui nimirum clericus, abbati [Col. 0363A] aegrotanti in visione apparens et eum in latus percutiens, increpando dixit: Cur ita negligenter agis in rebus commissis? Si ergo non emendaveris, aliqua profecto dura quandoque sustinebis. Abbas autem evigilans diu quidem lateris patiebatur dolorem. Saepe etiam clamabat Duringum sui esse percussorem; ea vero, pro quibus increpatus et percussus est ab eo, parum emendabat. Unde etiam secundo depositus est ab abbatia. Haec itaque duo de Tegrinse dicta monachos simul et abbates omnes admonere possunt, ut attendant in quanta sollicitudine pro sua negligentia sancti jugiter consistant quantasque preces pro eorum salute emittant.



VISIO DECIMA. DE S. EMMERAMMI MONASTERIO. Diversa visa et dicta Adalberti monachi Emmerammensis morituri.
[Col. 0363B]

Nunc ad sancti Emmerammi coenobium relatio nostra redeat et quas visiones exinde comperimus proferat. Denique ante annos paucos defunctus est ibi quidam frater, nomine Adelpertus, illustri quidem et nobili parentela ortus, sed quia adhuc erat juvenis atque sub eo tempore tam ob abbatis quam episcopi incuriam omnia disciplinae vincula in coenobio eodem laxata sunt, ipse etiam negligens exstitit in multis, sed orationi assiduae intentus erat. Hic igitur infirmitate correptus multa atque miranda vidit non per somnia, sed visu vigilanti, quae fratribus coram astantibus intimavit. Quorum [Col. 0363C] pauca fratrum quorumdam relatu audivi, quia tunc ad monasterium Fuldense profectus, ibi praesens esse nequivi.

Cum ergo aegrotare coepisset, quia delicatae naturae erat aliique juniores id ipsum amantes in illo levitatem nullam reprehendebant, non eum in domo infirmorum, sed extra monasterii claustra in quadam caminata honesta prope ecclesiam posita manere decernebant; ubi tamen fratres illum facile visitare poterant. Illic denique jacente illo, non semel aut bis, sed saepius, ut mihi dicebatur, mira intuebatur; quorum est unum et, ut reor, primum: quosdam namque viros habitu venerando praeclaros praetereuntes se vidit. Sed, dum quidam inter eos ad eum visitandi gratia propius vellent [Col. 0363D] accedere, renuerunt alii, dicentes: Non convenit nobis ut eum qui extra monasterii claustra et non in domo infirmorum communi jacet visitemus. Quod, dum vidisset et audisset, fratribus quibusdam astantibus denuntiavit. Qui tamen, qua causa nescio, portare eum in domum infirmorum noluerunt. Altera autem vice cernens et ecclesiae et totius claustri pavimenta purgari, astantibus dixit fratribus: Nonne cernitis qualiter sanctus Petrus et sanctus Emmerammus aliique seniores praeclari monasterium istud purgantes circumeunt? Cui cum responderetur a fratribus: Neminem talium videmus, dixit: Admiror valde quomodo vos tales seniores videre nequeatis, cum ego illos illorumque [Col. 0364A] studium circa hunc locum emundandum et a destructoribus cunctis eripiendum aperte cernam. Vere enim dico vobis quia, nisi peccatis gravibus impediatur, maxima Dei gratia super hunc locum destinatur. Facite ergo quae sunt facienda. Convertatur unusquisque vestrum a via sua mala, ne tanta impediatur gratia. Quae nimirum dicta ita vidimus impleta. Inter haec namque bonae memoriae Caesar Henricus, hujus parvuli regis modo regnantis Henrici pater, nisibus omnimodis tractavit qualiter eumdem locum a durissimo Pharaonis imperio, id est, ab episcopi potentia eriperet. Sed, illo talia tractante praediaque quaedam ab episcopo Gebehardo ablata restituente, postremo etiam propter amorem Dei et propter privilegia monasterii [Col. 0364B] nostri interim inventa in regiam potestatem idem monasterium recipiente, quia, proh dolor! nos monachi pro tanta gratia perficienda non solum solitas negligentias non minuimus, sed etiam inter tot beneficia novum quoddam scelus addidimus, credentes scilicet absque labore aliquo sublimia posse mereri, sperantesque magis in humano quam in divino auxilio, repente spes nostra cecidit. Nam, priusquam illa jam commemorata consummarentur beneficia a praedicto Caesare, defunctus est, tantaque episcopi persecutio exinde super nos esse coepit qualis nunquam antea fuit. Sicque verum fuisse probatur quod ex fratris Adelperti visione praedicebatur. Praedixit enim maximam Dei gratiam coenobio nostro venturam, nisi peccatis gravibus [Col. 0364C] impediretur. Dixit et alia quae ita, ut praedixit, evenerunt.

Cuidam namque fratrum sibimet charissimo, qui dictus est Aribo, praenuntiavit non longe post obitum suum esse victurum. Quod et ita accidit. Nam in eodem die, quo Adelpertus obiit, transacto uno tantum anno, Aribo etiam vitam finivit. Indicavit quoque cuidam fratri, cujus nomen et actus agnosco, quia, nisi se a Judaeorum colloquio abstineret, in tormenta jam sibi praeparata quandoque descenderet. Intimavit et illud de quodam fratre jam defuncto quia eum in poena magna infernali positum esse cerneret ideoque opus esse ut pro ejus absolutione oratio intima fieret. Cum autem multa hujusmodi diceret coram fratribus, fuerunt qui [Col. 0364D] censerent non ejus verbis credendum esse, utpote qui insani capitis vexatione captus, nihil aliud nisi quod insania suggereret, loqui posset. Quod, dum ille audisset, dolens pro incredulitate eorum dixit: Quia video vos meis diffidere verbis, dicam vobis signum, unde credere possitis. Si ergo ex hac infirmitate factus fuero sanus, quaelibet dixi falsa esse sciatis; si autem citius obiero, sciatis me vera dixisse. Quod dum contingeret, ita omnes tunc crediderunt.

Habuit et hanc gratiam idem frater in ipsa infirmitate ut usque ad obitus sui horam sana et integra fide remaneret, orans jugiter et poenitentiam gerens pro delictis suis et dicens interdum: Heu! [Col. 0365A] heu! quod vitam praesentem unquam gustavi, in qua nihil aliud merui nisi perpetuo damnari! Dicebat et hoc die quadam fratribus astantibus: Nonne aspicitis qualem modo poenam sustineo? Qui dum nihil se videre profiterentur, tunc ille: Ubi, inquit, est visus vester? Aperite, quaeso, oculos et videte, quia jam mihi brachia aliaque membra abscinduntur. Appropinquante vero exitus sui hora fratribusque litaniam decantantibus, ipse quoque voce viva simul decantavit subitoque, ut refertur, inter litaniae cantica dixit: Requiem aeternam dona ei, Domine, et vae. e. va. vel. ei. His dictis ultra nequaquam protulit ulla. Quae nimirum verba, pro quo defuncto diceret, ignotum constat usque in praesens, nisi forte monachum quemdam in Fuldensi [Col. 0365B] coenobio ipsa die defunctum significaret, qui etiam Chunimundus vocabatur. Multa quidem et alia de eo referre solent fratres nostri, quorum nec memini nec dignum scribere duxi.



VISIO UNDECIMA. Visio cujusdam mendici de Henrico III Caesare, Gebehardo episcopo Ratisponensi, etc.

Quidam mendicus in Ratispona erat quotidie sedens vel in ecclesia vel ante portas ecclesiae Sancti Emmerammi, ut ab introeuntibus eleemosynam peteret. Hic igitur ante paucos menses quam praedictus Caesar Henricus abiisset, in visione quadam plura vidit, quorum pauca mihi relata aliis quoque referre volo. Visum namque est ei quod a quodam praepotente transferretur in locum, ubi habitaculum [Col. 0365C] instar candentis ferventisque metalli constructum erat, nulla fenestrarum foramina retinens. Cumque a ductore inquireretur si qui intra habitaculum tale inclusi forent sciret seque nescire responderet, ille adjicit: ibi, inquiens, omnes sunt inclusi nuper defuncti, qui Caesari Henrico pacem undique patrare studenti resistere praesumpserunt. Quamvis enim idem Caesar in multis sit reprehensibilis maximeque in avaritia, tamen, quia pacis commoda ampliare studet, Deum adjutorem in hoc habet; sed scito quia non diu victurus erit, nisi se ab eadem avaritia abstinuerit. Deinde in campum spatiosum ferebatur, ubi puteus altus in medio esse videbatur. Ad quem puteum plurimarum viarum [Col. 0365D] vestigia tendebantur, quarum una quidem callis triti, caeterae vero omnes antiquae solummodo profectionis indicia habere monstrabantur; ipse quoque puteus quasi exhaustus parum aquae habebat. Quibus visis ductor ejus dixit ad illum: Scisne quid hic puteus exhaustus, quidve multarum viarum indicia pene jam deleta, quid etiam illa via una calle trito significet? Nescio, inquit. Tu, rogo, mi domine, mihimet dignare referre. At ille dixit: Viae multae ad puteum quondam tendentes, sed nunc ita deletae ut vix vel indicia eorum agnosci valeant, significant quod sub temporibus pristinis multa eleemosynarum studia agebantur tam a principibus quam a mediocribus; quae in tantam paucitatem modo redacta sunt, ut vix aliquis inveniatur juxta [Col. 0366A] priores eleemosynas faciens. Idem etiam puteus significat exhaustus, qui quondam plenus undecunque venientes animas haustu facili reficere potuit, nunc aridus in tantum constat, ut ipsum quod in eo est difficulter quis hauriat.

Deinde assumptus est in montem excelsum, ubi monasterium excellens stare videbatur, ad quod similiter, ut ad puteum praedictum, vestigia plurimarum pertingebant viarum, quarum nulla nisi tantummodo una callis noviter triti monstrabat indicia; reliquae omnes arbustis antiquitus inolitis ita sunt deletae, ut vix agnoscerentur ibi olim esse. Tunc ductor ejus intimato primum monasterii vocabulo, quod mihi non convenit publicare, ne, dum generaliter omnes cupio aedificare, quosdam videar specialiter [Col. 0366B] infamare, post haec subjunxit, dicens: Viae, quas ad monasterium istud olim quidem undique tendentes, nunc vero pene deletas excepta una aspicis, significant quod plurimi quondam huc advenientes per omnimoda disciplinae sacrae exempla aedificati recesserunt; nunc vero locus iste a malitia inhabitantium in eo in tantum annullatus est, ut vix praecedentium patrum indicia hic remaneant. Majus enim studium fornicandi aliaque vitia agendi hic habitantes habent quam ad divinae servitutis officia agenda.

Pauper quoque praedictus vidisse se dixit arborem quamdam molis magnae, quae ab imo usque ad summam frondium arefacta est per medium. Quam cum videret, a suo inquisitus est ductore sciretne [Col. 0366C] quem significaret. Illo autem respondente: Nescio; ista, inquit, arbor Gebehardum episcopum significat. Ille enim sicut arbor haec jam diu ex parte aruit. Quia vero post paucos annos ad integrum arescere debet, securi divina abscissus morietur. Hujus itaque visionis veritatem citatus episcopi ejusdem et Caesaris obitus probavit. Nam cum inter illud Pascha et Pentecosten, quo in subsequenti autumno Caesar tertio Nonas Octobris obiit, visio haec facta fuerit et deinde paulo plus duobus annis episcopus supervixerit, vere praevisus est utriusque obitus. Dixit praeterea mendicus talia multa, quae non audivi nec ab ullo noscere quivi: sed qui praedictis cupiunt intendere paucis, non parvam possunt exinde capescere causam aedificationis.



VISIO DUODECIMA. Perjurium quanta poena maneat.
[Col. 0366D]

In Sancti Emmerammi coenobio adhuc positus quadam die egressus sum extra portas ecclesiae, ut quia ad monasterium Pruolense urbi proximum ambulare volui, aliquem mecum illuc ambulantem acquirerem. Sed aliquandiu in hoc me laborante et notum neminem inveniente, astans ibi quidam vir ignotus in habitu poenitentiali accurrit ad me dicens: Quem quaeritis, domine? Cumque ego ei causam quaerendi reserarem, dixit: Si dignamini me conviatorem habere, libentissime vobiscum ambulo. Quo dicto placet, inquam, quod dicis: Gradiamur simul. Moxque egressi, interrogavi hominem [Col. 0367A] ob quam culpam ageret poenitentiam. At ille, causam aperiens, narravit mihi dicens: Mira magnaque est causa, pro qua in poenitentiae hujus labore incedo. Nam, cum parvus adhuc in domo patris mei essem, contigit ut ego aliique pueri agnos, sicut vulgo solent, rusticorum pasceremus. Cumque hos in locis ad hoc licitis passim observaremus, quibusdam visum est parvulis ut eos ad pratum patris mei, domo contiguum, pascendos pelleremus. Quod factum patri meo agnitum displicuit; jussitque ut, si ulterius illuc pueri venirent cum agnis, eosdem expellerem. Deinde vero accedentibus iterum pueris in prati praedicti locum cum agnis, ego, patris mei praecepta implere volens, expuli quanta virtute potui. In qua expulsione aliquando incautius [Col. 0367B] unum prae caeteris agnum perculi ita ut debilitato crure periret. Cujus percussorem dominus ejus diligenter sciscitatus agnovit a me esse percussum. Quamobrem pater meus, repensionem oviculae hujus reddere exactus, quaesivit a me omnimodo si reus essem in percussione illius. Ego autem in tali aetate quid aliud cogitarem nisi reatum excusarem? Nam si vel esset aliqua nisi praesens poena nesciebam. Unde et patri meo diligentissime interroganti innocentem me in hoc facto jurando respondi. At ille incaute mihi puerulo tali credens, cum se a vicino suo pro oviculae percussae excusatione aliter nequiret absolvere, jurando in sanctorum reliquiis, sicut mos est, absolvit. Quod perjurium tam ego quam pater meus pro nihilo computantes poenitentia [Col. 0367C] nulla emendavimus.

Factum est autem ante annum unum ut moreretur pater meus. Qui nimirum defunctus, in ipso defunctionis suae anno frequenter apparuit mihi per visum deprecans, ut sibi in locis poenalibus constituto aliquod juvamen impenderem. Sed cum ego quantiscunque precibus me per visionem interpellaret, neglexissem, in proxima Natalis Domini solemnitate apparuit mihi non ut prius in somnis, sed aperte coram lectulo meo stare visus est, ista cum ejulatu verba dicens: Quare, fili, preces meas tandiu contempsisti? Cur non succurris mihi? Ecce enim tanto pro te reatu implicatus sum, ut in hac nocte, in qua plurimae animae requiem habere merentur, ego non merear, nisi quod apud Deum sanctorum [Col. 0367D] intercessio hoc solum obtinuit, ut in hora brevissima dimitterer tibi mea denuntiare tormenta. Nam prope me stat qui me in potestate habens cito ad loca poenalia reducere cupit. Cui ego respondens dixi: Quae est ergo, pater, illa culpa, quam propter me perpetrasti? Et ille: Nonne, inquit, quondam perjurium feci pro agno, quem tu percutiens mihi omnimoda affirmatione indicasti non a te percussum esse? Festina, quaeso, pro me simul et pro te poenitentiam agere, alioquin neuter perpetuam poterit poenam evadere. His igitur dictis subtractus est ab oculis meis. Post haec vero nihil dubitans de visione tali ad clericum accessi petiique ut mihi pro mei et patris delicto poenitentiam imponeret. [Col. 0368A] Quam mox impositam cupio percurrere totam, hoc pariter poscens ut precibus vestris mihimet patrique juvetis. Haec igitur dicta, quae in proxima post Epiphaniam hebdomada evenerunt, credens aliis profutura scribere decrevi, quae posco a nemine sperni:

Hujus namque rei poterit ratione doceri,
Quanta perjuri poena mereantur aduri.



VISIO DECIMA TERTIA. Obstinati Judaei sempiterna damnatio.

Homo quidam in Ratispona de inferioris monasterii familia infirmitate tenebatur. Ad quem, dum plures visitandi gratia accederent, subito sursum aspiciens clamavit, dicens: O qualia jam video! Tunc ab astantibus interrogatus quid videret, respondit [Col. 0368B] et dixit: Abraham Judaeum video igneis catenis trahi in infernum. Cum autem de astantibus quidam haec verba pro insania magis quam veritate dicta esse arbitrarentur, iterum infirmus affirmavit, dicens: Si non aliter mihi credere vultis, mittite ad domum ejus quaerentes quid sit de illo nuperrime factum. Moxque, missis nuntiis ad Abrahae domum, agnoverunt eum noviter esse defunctum. Ego vero, qui eumdem Judaeum satis agnovi, id de illo veraciter attestari valeo quia in tanta cordis malitia et insania constitit, ut si quisquam praesente ipso loqueretur de Domino nostro Jesu Christo, mox quasi canis oblatrans blasphemias nefandas contra Deum emitteret. Quamvis ergo brevis consistat visio talis, utilis tamen esse sentitur ad aedificamen illis qui poenam [Col. 0368C] dubitant restare futuram.



VISIO DECIMA QUARTA. Quorumdam etiam sanctorum purgatorium beati Guntheri discipulo Isaaco revelatum.

A beato Gunthario eremita coenobium quoddam constructum est in Bohemia. In quo videlicet coenobio fuisse fertur monachus, Isaac dictus, praedicti viri disciplina tanto magis instructus, quanto prolixiora tempora gerebat cum eo conversatus. Hic igitur, ut a plerisque fidelibus in Ratispona agnovi, spiritaliter raptus multa vidit miranda, quorum ad notitiam nostram pervenerunt haec pauca.

Vidit namque se subito positum in amoenissimo prati loco, ubi beatum Guntharium reperit solum. Qui, ut eum vidit, benigne appellavit, dicens: Bene [Col. 0368D] veni, dilecte fili. Crede mihi, per multum tempus hoc a Deo petii ut aliquis fratrum nostrorum in saeculo adhuc commorantium huc ad me veniret. Quem monachus interrogans, quid, inquit, domine, significat quia solus hic resides? At ille respondens ait: Exspecta paulisper et forsitan aliquos concives nostros huc venire videbis. Postea non longe quidam praeclari, nec non venerandi seniores, inter quos sanctus Mauricius atque Adelpertus esse dicebatur, ad eum venientes cum eo aliquandiu secreta quaedam locuti sunt. Deinde colloquio finito iterum beatus Guntharius dixit ad monachum: Quia, Deo annuente, huc venisti, debes utique aliqua hic considerando discere, qualiter nos primum transeuntes per ignem [Col. 0369A] purgatorium, exinde ducti sumus in istud quod vides refrigerium. Quibus dictis repente vecti sunt beatus scilicet Guntharius et monachus in montem excelsum valde, unde pars maxima infernalium poenarum desuper conspici posset. Quo dum positi fuissent et undique ejulatus dicentium vae, vae, audiretur, exhorruit et expavit monachus, audiens talia. Vir vero sanctus dixit ad eum: Si tu in momento brevi tantam miseriam audiens atque videns exhorres et pavescis, quid putas mihi fuisse, qui haec per quinquennium in isto loco positus incessanter audivi? Non igitur summa mercamur vi sine magna. Intuere ergo quam horrenda sint ista, ut reversus incredulis et contumacibus referas ipsa. Ad haec etiam alia demonstrabo tibi mira. Et subito in alium locum asportati [Col. 0369B] sunt, ubi innumerabilis convenerat multitudo tam beatorum quam reproborum spirituum. Sed beatorum quidam quasi judices in thronis residebant; alii vero quasi causas proprias relaturi coram eis astabant. Tunc astantes sancti queritando singuli sua referebant accusantes aliquem reproborum praesentium hoc modo: Ecce hic monasterii mei destructor erat; hoc Deo vobisque omnibus conquerens denuntio. Cumque eisdem verbis omnes sancti, qui astabant contra omnes reprobos simul astantes querimonias suas singulariter peregissent digitoque accusatos notassent, maligni spiritus pariter advenientes accusatione tanta laetificati, accusatos simul omnes singuli singulos catenis igneis carpebant, et ad infernales poenas retrahebant; sicque concilio [Col. 0369C] finito isti ad inferna, alteri vero remeabant ad superna.

Quibus peractis sanctus Guntharius rediit cum monacho ad locum, ubi primum inventus est ab eo, ubi etiam duo sedilia ignea videbantur posita, unum quidem majus altero. Sed beatus Guntharius referebat monacho majus episcopi Ratisponensis; minus vero episcopi Pragensis esse, pro eo scilicet quod ille prior habens plebem subjectam ad convertendum faciliorem; alter autem indoctiorem, neuter quidquam doctore dignum fecisset, et ideo uterque deputatus esset gehennae. Quae postquam vidit, subito excitus remeavit.

Fertur et hic monachus vidisse et dicere plura, quae non ex ullo potui rescire sciente. Pauca tamen [Col. 0369D] dicta possunt hos aedificare qui, quo subvertant prorsus loca sancta, laborant. Quod, proh dolor! non solum laici sacrae Scripturae ignari, sed etiam clerici ad superna omnimodo instructi et ad regendam fidelium plebem constituti jam maxime faciunt, non curantes quanta tormenta quandoque sint passuri, dummodo sua expleant desideria in dignitate adipiscenda. Obtineant ergo nunc quaecunque velint; laetentur in donis et praediis qualibet arte vel fraude acquisitis; affluant divitiis; quaerant sapientiae saecularis argumenta, ut convincant simplicia justorum corda; sedeant in insidiis, ut decipiant pauperes et inopes; et, ne quid voluptati eorum desit, exornent se modo rosis atque liliis, ubique laetitiae suae signa relinquant, [Col. 0370A] nullusque locus sit, quo non pertranseat luxuria vel avaritia eorum, judicabit tamen et vincet illos quandoque Deus, qui modo ab eis judicatur et spernitur quique pro eo quod nunc peccantes clementer sustinet omnes, peccata eorum aut sine poenitentia dimittere vel prorsus nescire putatur. Haec igitur ex occasione visionis, quam proxime jam dixi, compulsus dolendo subjunxit ut, si quis forte aures audiendi habens eadem lecturus adveniat, mecum doleat, mecum, si quem possit, admonendo aedificare studeat.



VISIO DECIMA QUINTA. De Caesare Henrico III. Quomodo ejus in audiendis pauperum causis et precibus negligentia a Deo punita fuerit.

[Col. 0370B] Visionem quoque quamdam terribilem et cunctis saeculi principibus verendam de Caesare Henrico proxime defuncto factam, quam in narratione praeterita, cum de eo quaedam visa referrem, oblitus eram apponere, jam volo dicere. Hunc autem a venerabili Humperto episcopo, illo videlicet qui beati Leonis nuperrime papae comes jugis consiliariusque acceptissimus exstitit, agnovi. Illo namque cum papa Victore in Ratispona posito et ad eum multis confluentibus, accessi etiam ego pro causa quadam et audivi eum plura de hujus saeculi insolentia et maxime de principum negligentia loquentem, inter quae addidit ista, dicens: Videtur mihi nulla major regum vel aliorum principum culpa quam quod pauperum querelam student contemnere. Solent enim, [Col. 0370C] proh dolor! imperatores vel reges nostri pauperibus causas necessitatis suae sibi referentibus nihil aliud solatii praebere nisi tantum dicere: Exspecta donec tempus congruum mihi veniat, quo tuas querimonias possim audire teque a tuis persecutoribus eruere. Et ut haec ita esse sciatis, referam vobis visionem de illo, qui nuperrime defunctus est, Caesare Henrico; ex qua satis conjicere potestis quantum peccatum sit pauperum causas negligere et de die in diem ad regendum differre.

Eo namque tempore, quo iste noster papa, qui hic jam commoratur, mansit cum praedicto Caesare Henrico in partibus istis Germaniae, profectus est hic quidam ex principibus Romanis. Cum autem non longe ad illum locum, quo tunc papa cum Caesare [Col. 0370D] jam in extremis constituto mansit, haberet in quodam vico hospitatus, ibi se sopori, utpote longo itinere fatigatus, in meridie tradidit. In quo videlicet sopore, ut postea evigilans retulit, eumdem Caesarem in solio regali residentem, nec non multa procerum turba circumdatum vidit. Ubi, cum plurima de lucris saecularibus disputarentur, subito quidam pauper advenit clamans ad Caesarem et petens ut dignaretur necessitatis suae causas audire et regere. At ille indignanter respondit, dicens: Exspecta, stolide, donec tempus mihi concedatur audiendi te. Ad haec pauper, quomodo, inquit, o Caesar, hic diutius exspectare valeo qui, hic per dies multos jam commoratus, omnia quae habui pro victu meo expendi? Cui [Col. 0371A] iterum responsa dantur: Vade, improbe, in odium Dei et exspecta usque dum possim te audire. Nam tanta mihi cura modo alia audiendi et regendi ut tu frustra me invoces. Haec ergo audiens pauper tristis abscessit. Moxque accessit et alius pauper, qui eodem modo, ut prior, ad Caesarem clamavit; sed similiter in vanum laboravit. Post pusillum quoque venit pauper tertius eadem narrans, eadem rogans quae et anteriores. Sed et ille in vanum laborans discessit moestus, Domino mox talia questus. Adhuc illo queritante et Dominum invocante vox de coelo senuit, dicens: Auferte istum rectorem et facite eum inter poenarum moras discere quomodo pauperes valeant judicia sua exspectare; quae dedit accipiat; quae sit dilatio discat. His dictis subito raptus [Col. 0371B] est a conventu illo.

Interea vero, cum Italicus dormiens talia in somnis vidisset, intimatus est in eadem domo, qua hospitabatur, Caesaris obitus. Cumque vigilans audisset omnes de eodem obitu flebiliter sermocinantes, nec tamen, quia linguam non noverat, sentire posset, interrogavit unum de suis comitibus linguae Teutonicae guarum quid tam luctuosa sermocinatio significaret. At ille respondit, dicens: Noviter, domine, cum tu somno deditus esses, nuntiatum est hic quia Caesar, ad quem tu volebas pergere, defunctus sit. Pro hoc ergo tristantur cuncti, super hoc sunt tanta locuti. Et mihi, inquit, modo dormienti de obitu ejus quaedam per visionem revelata sunt. Statimque suis eamdem visionem, quam praefatus sum, tetulit [Col. 0371C] et ad defunctionis ejus locum quantocius properavit. Praedictus igitur princeps Italicus talia mihi in eodem tempore nuntiavit. Unde nimis invocandus est Deus ut misereatur nobis dando principes tales qui et se et sibi subditos tam pauperes quam divites regere valeant. Nam in isto parvulo rege nostro per multa tempora, proh dolor! nil regiminis habere possumus. Haec itaque egomet a praedicto venerabili Humperto episcopo referente agnoscens, aliis quoque ad aedificationem credidi esse intimanda.



VISIO DECIMA SEXTA. Fuldensis monachus ob negatam in defuncti gratiam praebendam seu eleemosynam flagellis divinitus caesus.

Libet etiam litteris tradere quid in Fuldensi monasterio [Col. 0371D] quondam contigisse nuper a quibusdam ejusdem monasterii fratribus referentibus agnovi. Fertur namque ibi monachus quidam fuisse officio functus praepositurae. Qui tempore vicis suae adveniente ut fratribus ciborum usu servire deberet, postquam hoc die quadam devotione summa complevit, volens etiam ipse refici, ad rivum, qui per claustri officinas ductus prope refectorium defluit, causa lavandi manus accessit. Cumque se ibi incautius inclinasset, repente lapsus, sicut facile defessis evenit, in flumen cecidit et, impetu undoso captus, priusquam hominum aliquis adveniret, per aquaeductus secreta tractus obiit. Deinde vero mirantibus universis de excessu fratris, et nemine id quod factum [Col. 0372A] est opinante, post dies paucos reperitur corpus ejus sub quodam meatus equorei retinaculo occulto non longe ab illo loco, quo immersus est, haesisse. Moxque extractum inde cum omni compassione et debita oraminis exhibitione traditur sepulturae. Post haec etiam praebenda, quae pro aliis fratribus defunctis in eleemosynam offerebatur, pro illo nihilominus offerri jubebatur. Quam dum per dies aliquot cellarius, qui tunc temporis erat, indevoto animo traderet, contigit ut prorsus eam denegare praesumeret, dicens: Illi nullam communionem debere esse cum reliquis fratribus pro eo quod semetipsum in aquam praecipitando perdiderit. Quod dictum et factum mox ultio divina secuta est. Nam cum idem cellarius nocte sequenti nocturnae laudis signum [Col. 0372B] audiens exsurgeret, accessa lucerna ad ecclesiam properavit. Sed cum ab illo dormitorio, in quo quiescebat (nam per idem tempus pleraque fuisse referuntur tam propter monachorum multitudinem quam ob loci consuetudinem), in vestibulum quo fratres ad capitulum convenire solebant quodque ei pervium erat, properans venisset, apparuit ei visibiliter praedictus frater, cui jam defuncto pridie praebendam dare noluit, dicens: Lucernam quam portas, frater, depone, et exspecta paululum quo usque verba pauca loquar tecum. Cumque ille subsisteret, dixit: Cur ergo pridie communem statutamque cunctis fratribus defunctis praebendam praesumpsisti mihimet denegare? quid ad te, rogo, pertinet de judicio divino, quod in me factum est, [Col. 0372C] quidquam judicare? Deus enim fecit in me quae voluit. Verumtamen non, ut tu putas, in me fecit. Quia igitur inique et in judicium divinum et in me agere praesumpsisti, sententiam aliquam sustinere debes, ut et tu in futuro saeculo debita evadas tormenta et alii per te depravati corrigantur. His dictis ad columnam illic stantem eum fortiter alligavit et aliquandiu dire verberavit. Quo facto solvit eum, dicens: Vade jam et fratribus indica quia pro eo quod in me peccasti, flagella talia pertulisti. Qui jussa implens, die facta congregatis omnibus intimavit et ostendit quid pertulerit. Haec igitur ego ita evenisse audiens litteris tradere curavi, sperans exinde aliquem posse aedificari.



VISIO DECIMA SEPTIMA. Theophaniae imperatricis ob luxum vestium in purgatorio poenae.
[Col. 0372D]

Reminiscor adhuc cujusdam visionis, nescio a quo, mihi quondam relatae de Theophanu imperatrice. Sed cum sensum sermonemque dicentis certissime retinerem et quod non ob aliud, nisi ad aedificationem dixerit, sciam, nescio quid mihi obsit quod persona referentis a memoria excidit. Dictum namque est mihi quia praefata Theophanu cuidam venerabili Deoque dicatae virgini in habitu miserabili apparuerit per visionem, eamque ut pro se oraret suppliciter petierit. Quae dum interrogaretur quis esset, respondit dicens: Ego sum Theophanu, quae olim de Graecia veniens in Franciam conjuncta [Col. 0373A] fueram connubio Caesaris Ottonis. Ad haec virgo et quomodo, inquit, nunc tua res sese habet? Respondit: Pessime, quia in maximo tormento posita sum. Quare, ait? iterum respondit, quia videlicet multa superflua et luxoriosa mulierum ornamenta, quibus Graecia uti solet, sed eatenus in Germaniae Franciaeque provinciis erant incognita, huc primo detuli memeque eisdem plus quam humanae naturae conveniret, circumdans et in hujusmodi habitu nocivo incedens alias mulieres similia appetentes peccare feci. Haec sunt enim mea peccata maxima, pro quibus merui aeternam damnationem pati. Quae nimirum peccata tanto graviora fuere, quanto minus ea vel esse peccata existimavi. Nam si talia scirem esse peccata, poenitentia utique diluissem [Col. 0373B] aliqua. Nunc ergo quia mihi divina gratia concessum est ut tibi apparens et peccata mea et tormenta, quae pro his patior, intimare, tu pro amore Dei in oratione tua memento mei. Scio enim quia quantascunque meruerim poenas sustinere, pro eo tamen quod in fide Catholica perseveravi, si aliqui servi Dei pro me constanter orare vellent, de damnatione perpetua me liberare possent. His igitur dictis discessit imago loquentis. Quid vero pro causa petita fecerit virgo, cui revelata est haec visio, scire nequeo. Ego tamen ejusdem visionis dicta recolens ob hoc scribere hic decrevi, ut aliqui ista agnoscentes pro imperatricis praedictae absolutione Deum exorare seque, ne similia patiantur, studeant emendare.



VISIO DECIMA OCTAVA. Suspensus in patibulo mirabiliter a filiis in vita servatus et nutritus.
[Col. 0373C]

Cupio et illud promere quod nuper fidelem notumque mihi fratrem audivi referre. Retulit enim de homine quodam, quem sibi satis notum et Albricum etiam dictum esse affirmavit, quia, cum innocens in patibulo suspensus esset, infra hebdomadam, quae tunc post Pentecosten proxime evenit, in eodem patibulo vivus penderet pene usque ad festa sancti Jacobi apostoli, quando scilicet tempus erat metendi. Locus autem, ubi pependit, messi contiguus exstitit. Cum ergo die quadam rustici ad metendum convenirent, subito qui per multum tempus pependit, laqueo disrupto de patibulo cecidit moxque gressu nutanti ad fontem, qui ibi prope erat, bibiturus [Col. 0373D] accessit. Quo viso metentes omnes perterriti fugerunt, arbitrantes opus esse diabolicum quod agebatur per suspensum. Sed ille, postquam aliquantulum bibit, recto tramite ad vicum proximum properans in domum suam divertit. Cum autem rustici, qui paulo ante fugientes ingressi sunt domos suas, talia conspexissent, fugerunt etiam exinde omnes excepta ejusdem hominis conjuge, quae in eadem die, prou poterat, pro ejus anima eleemosynam erogandam praeparaverat. Haec igitur talem virum ad suum hospitium tendentem a longe prospiciens, et nihil aliud quam phantasma esse existimans, in primis signo sanctae crucis facto se signavit, deinde omnimodas, quibus delusio [Col. 0374A] diabolica expelli mos est, invocationes protulit, adjurans ut, si spiritus malignus esset, procul abscederet. At ille propius accedens ad conjugem dixit: Noli, quaeso, noli timere accessum meum; sed pro certo cognosce me virum tuum esse, qui in patibulo, sicut nosti, fui suspensus, sed gratia divina succurrente in eodem patibulo ad vitam sum reservatus. Ad haec mulier: Si, inquit, haec ita se habent, accede propius in nomine Domini, et enarra nobis quomodo vixeris. At ille respondens ait: De his nulla responsa dabo, priusquam ad ecclesiam venero; illuc enim in primis venire cupio, ut gratias agam omnipotenti Deo, qui me clementer mirabiliterque praesenti vitae reservavit. Illuc etiam veniat quisquis a me audire desiderat quae circa me [Col. 0374B] gesta sunt. His itaque dictis properavit ad ecclesiam ibique aliquandiu prostratus Deo debitas retulit gratias.

Interea plebs omnis, quae ante fugerat, agnoscens vere quae ab homine facta sunt, quod scilicet et rite loqueretur ad conjugem et ad ecclesiam properasset, convenit pariter illuc, sciscitans ab eodem qualiter in tanto tempore suspensus vixisset. At ille respondit dicens: Mira omnipotentis Dei gratia vixi. Quia enim octo infantes de baptismo suscepi eisque omnibus catechizandi ad fidem sacram praemia, excepto uno, praebui, videbatur mihi quod unusquisque eorum quos ad fidem conduxi, juxta ordinem singulis diebus semet pedibus meis subponens, ab omni molestia pendendi me relevaret. [Col. 0374C] Cumque hoc per septem dies continuos levamen jugiter sensissem, in octava die magnam molestiam pendens pertuli, quia tunc a nullo sustentabar. Illa namque die puerum octavum, cui nulla dona dedi, circumeuntem quidem prope patibulum vidi, sed ab eo nil soliti levaminis percepi. Praeterea quemdam tantae suavitatis saporem in ore meo semper adesse sentiebam, ut et omnem ciborum humanorum fragrantiam excelleret et nunquam esurire me permitteret. Nunc ergo, quia miro sustentaculo miroque ferculo per gratiam Dei vita mihi praesens concessa est, nihil aliud amodo agendum mihi restat, nisi ut aliquo Dei servitio me mancipare studeam; ideoque precor ut cum omnium vestrum adjutorio in ecclesia mansionarii merear fungi officio. Quam petitionem, [Col. 0374D] quia omnibus placuit, citius impetravit ibique postea per annos plures positus in bona conversatione vitam praesentem finivit. Hujusmodi itaque miracula a quodam fideli fratre mihi una cum aliis sunt relata; haec etiam ego, aliis profutura credens, ad eorum notitiam litteris transferre decrevi.

Deinde vero, quia nullam aliam visionem, quae temporibus nostris acciderit, proferendam scio, quasdam ante tempora multa prolatas, sed plurimis ideo incognitas, quia libri, in quibus continentur, apud paucos inveniuntur, hic adnectere volo, ut tanto devotius legentes ad emendationem excitentur, quanto plus eis non nota, sed incognita, undecunque potui, colligere studui. Sed in primis visionem [Col. 0375A] quamdam ex sancti Bonifacii epistolis exceptam, quam ipse cuidam matronae scribens misit, conjungere cupio. Scribit autem hoc modo:



VISIO DECIMA NONA. S. Bonifacii episcopi et martyris epistola de dictis et visis cujusdam monachi redivivi.

Rogabas me, soror charissima, ut admirandas visiones de illo redivivo, qui nuper in monasterio Milburgae abbatissae mortuus est et revixit, quae ei ostensae sunt, scribendo intimare et transmittere curarem quemadmodum ista, reverenda abbatissa Hildelida referente, didici. Modo siquidem gratias omnipotenti Deo refero, quia in hoc dilectionis tuae voluntatem plenius liquidiusque, Deo patrocinium praestante, implere valeo, quia ipse cum supradicto [Col. 0375B] fratre redivivo, dum nuper de transmarinis partibus ad istas pervenit regiones locutus sum, et ille mihi stupendas visiones, quas extra corpus suum raptus in spiritu vidit, proprio exposuit sermone.

Dicebat autem se per violentis aegritudinis dolorem corporis gravedine subito exutum fuisse et simillimum esse collatione, veluti si videntis et vigilantis hominis densissimo oculi tegmine velentur, et subito auferatur velamen, et tunc perspicua sint omnia, quae ante non visa, et velata et ignota fuerint; sic sibi abjecto terrenae carnis velamine ante conspectum universum collectum fuisse mundum ut terrarum partes, et populos et maria sub uno aspectu contueretur, et tam magnae claritatis et splendoris angelos eum egressum de corpore suscepisse ut nullatenus [Col. 0375C] prae nimio splendore in eos aspicere potuisset. Qui jocundis et consonis vocibus canebant: Domine, ne in ira tua arguas me, neque in furore tuo corripias me (Psal. VI, 1). Et sublevabant in aere, dixit, sursum; et in circuitu totius mundi ignem ardentem videbam, et flammam immensae magnitudinis anhelantem et terribiliter ad superiora ascendentem non aliter pene quam ut sub uno globo totius mundi machinam complectentem, nisi eam sanctus angelus impresso signo sanctae crucis Christi compesceret. Quando enim in obviam minacis flammae signum crucis expresserat, tunc magna ex parte decrescens resedit, et istius flammae terribilis ardore intolerabili torquebar, oculis maxime ardentibus et splendore fulgentium spirituum vehementissime reverberatus, [Col. 0375D] donec splendidae visionis angelus manus suae impositione caput meum quasi protegens tangebat et me a laesione flammarum tutum reddidit.

Praeterea referebat illo in temporis spatio, quo extra corpus fuit, tam magnam animarum migrantium de corpore multitudinem, illuc, ubi ipse fuit, convenisse, quantam totius humani generis in terris non fuisse antea existimaret. Innumerabilem quoque malignorum spirituum turbam, nec non et clarissimum chorum superiorum angelorum adfuisse narravit, et maximam intra se miserrimos spiritus et sanctos angelos de animabus egredientibus de corpore disputationem habuisse, daemones accusando et peccatorum pondus gravando, angelos vero relevando [Col. 0376A] et excusando; et seipsum omnia audisse flagitiorum suorum propria peccamina, quae fecit a juventute sua, et ad confitendum aut neglexit aut oblivioni tradidit, vel ad peccatum pertinere omnino nesciebat ipsius propria voce contra illum clamitasse et eum durissime accusasse, et specialiter unumquodque vitium, quasi ex sua persona, in medium se obtulisse dicendo, quoddam: Ego sum cupiditas tua, quae illicita frequentissime et contraria praeceptis Dei concupisti; quoddam vero: Ego sum vana gloria, qua te apud homines jactanter exaltasti; aliud: Ego sum mendacium, in quo mentiendo peccasti; aliud: Ego sum otiosum verbum, quod inaniter locutus fuisti; aliud: Ego visus, quo videndo illicita peccasti; aliud: Ego contumacia [Col. 0376B] et inobedientia, qua senioribus spiritalibus inobediens fuisti; aliud: Ego torpor et desidia in sanctorum studiorum neglectu; aliud: Ego vaga cogitatio et inutilis cura, qua te supra modum sive in ecclesia sive extra ecclesiam occupabas; aliud: Ego somnolentia, qua oppressus tarde ad confitendum Deo surrexisti; aliud: Ego iter otiosum; aliud: Ego sum negligentia et incuria, qua detentus erga studium divinae lectionis incuriosus fuisti; et caetera his similia omnia, quae in diebus vitae suae in carne conversatus peregit et confiteri neglexit. Multa quoque, quae ad peccatum pertinere omnino ignorabat, contra eum cuncta terribiliter vociferabant. Similiter et maligni spiritus, in omnibus consonantes vitiis accusando et duriter testificando, et loca et tempora [Col. 0376C] nefandorum actuum memorantes, eadem, quae peccata dixerunt, conclamantes probabant.

Vidit quoque ibi hominem quemdam, cui jam in saeculari habitu degens vulnus inflixit, quem adhuc in hac vita superesse referebat ad testimonium malorum suorum adductum, cujus cruentatum et patens vulnus et sanguis ipse propria voce clamans improperabat et imputabat ei crudele effusi sanguinis crimen; et sic cumulatis et computatis sceleribus antiqui hostes affirmabant eum reum atque peccatorem juris eorum et conditionis indubitanter fuisse. Econtra autem, dixit, excusantes me clamitabant parvae virtutes animae, quas ego miser indigne et imperfecte peregi. Quaedam dicunt: Ego sum obedientia, [Col. 0376D] quam senioribus spiritalibus exhibuit; quaedam: Ego jejunium, quo corpus suum contra desiderium carnis pugnans castigavit; alia: Ego oratio pura, quam effundebat in conspectu Domini; alia: Ego sum obsequium infirmorum, quod clementer aegrotantibus exhibuit; quaedam: Ego sum psalmus, quem pro odioso sermone satisfaciens Deo cecinit, et sic unaquaeque virtus contra aemulum suum peccatum excusando me clamitabat. Et has illi immensae claritatis angelici spiritus magnificando defendentes me affirmabant, et istae virtutes universae valde mactae, et multo majores et excellentiores esse mihi videbantur quam unquam viribus meis digne perpetratae fuissent.

[Col. 0377A] Interea referebat se quasi in inferioribus in hoc mundo vidisse igneos puteos horrendam eructantes flammam plurimos et erumpente tetra terribilis flamma ignis volitasse, et miserorum hominum spiritus, in similitudine nigrarum avium per flammam plorantes, et ululantes, et verbis et voce humana stridentes, et lugentes propria merita et praesens supplicium, consedisse paululum haerentes in marginibus puteorum, et iterum ejulantes cecidisse in puteos. Et unus ex angelis dixit: Parvissima haec requies indicat quia omnipotens Deus in die futuri judicii his animabus refrigerium supplicii et requiem perpetuam praestiturus est. Sub illis autem puteis adhuc in inferioribus et in imo profundo, quasi in inferno inferiori audivit horrendum, et tremendum [Col. 0377B] et dictu difficilem gemitum et fletum lugentium animarum. Et dixit ei angelus: Murmur et fletus, quem in inferioribus audis, illarum est animarum, ad quas nunquam pia miseratio Domini perveniet, sed aeterna illas flamma sine fine cruciabit.

Vidit quoque mirae amoenitatis locum, in quo pulcherrimorum hominum gloriosa multitudo miro laetabatur gaudio, qui eum invitabant ut ad eorum gaudia, si ei licitum fuisset, cum eis gavisurus veniret. Et inde mirae dulcedinis flagrantia veniebat, quae beatorum habitus fuit, ibi congaudentium spirituum, quem locum sancti angeli affirmabant famosum esse Dei paradisum. Nec non et igneum piceumque flumen, bulliens et ardens, mirae formidinis et teterrimae visionis cernebam, super quod [Col. 0377C] lignum, pontis vice, positum erat, ad quod sanctae gloriosaeque animae ab illo secedentes conventu properabant, desiderio alterius ripae transire cupientes. Et quaedam non titubantes constanter transibant; quaedam vero labefactae de ligno cadebant in tartareum flumen; et aliae tingebantur pene quasi toto corpore mersae; aliae autem ex parte quadam veluti usque ad genua; quaedam usque ad medium; quaedam vero usque ad ascellam; et tamen unaquaeque cadentium multo clarior speciosiorque de flumine in alteram descendebat ripam quam prius in piceum bulliens cecidisset flumen. Et unus ex beatis angelis de illis cadentibus animabus dixit: Hae sunt animae, quae post exitum mortalis vitae quibusdam levibus vitiis non omnino ad purum abolitis aliqua [Col. 0377D] pia miserentis Dei castigatione indigebant, ut Deo digne offerantur. Et circa illud flumen speculabatur muros fulgentes, clarissimi splendoris, stupendae longitudinis et altitudinis immensae, et sanctos angelos dixisse: Haec est enim illa sancta et inclyta civitas coelestis Hierusalem, in qua istae perpetualiter sanctae gaudebunt animae. Illas itaque animas et istius gloriosae civitatis muros, ad quam post transitum fluminis festinabant, tam magna immensi luminis claritate et fulgore splendentes esse dixit, ut reverberatis oculorum pupillis prae nimio splendore in eos nullatenus aspicere potuisset.

Narravit quoque ad illum conventum inter alias venisse cujusdam hominis animam, qui in abbatis [Col. 0378A] officio defunctus est, quae speciosa nimis et formosa esse visa est, quam maligni spiritus rapientes contendebant sortis eorum et conditionis fuisse. Respondit ergo unus ex choro angelorum dicens: Ostendam vobis cito, miserrimi spiritus, quia vestrae potestatis anima illa probatur non esse. Et his dictis repente intervenit magna cohors candidarum animarum, quae dicebant: Senior et doctor noster fuit iste, et nos omnes suo magisterio lucratus est Deo, et hoc pretio redemptus est et vestri juris non esse dignoscitur. Et quasi cum angelis contra daemones pugnam inirent, et adminiculo angelorum eripientes illam animam de potestate malignorum spirituum liberaverunt. Et tunc increpans angelus daemones dixit: Scitote modo et intelligite quod animam [Col. 0378B] istam sine jure rapuistis, et discedite, miserrimi spiritus, in ignem aeternum. Cum vero hoc dixisset angelus, illico maligni spiritus levaverunt fletum et ululatum magnum in momento, et quasi in ictu oculi pernici volatu jactabant se in supra dictos puteos ignis ardentis. Et post modicum intervallum emersi certantes in illo conventu iterum de animarum meritis disputabant; et diversorum merita hominum in hac vita commorantium dicebat se illo in tempore speculari potuisse et illos, qui sceleribus obnoxii non fuerunt et qui, sanctis virtutibus freti, propitium omnipotentem Dominum habuisse noscebantur, angelis semper tutos ac defensos, et eis charitate et propinquitate conjunctos fuisse; illis vero, qui nefandis criminibus et maculatae vitae sordibus [Col. 0378C] polluti fuerunt, adversarium spiritum assidue sociatum et semper ad scelera suadentem fuisse, et quandocunque verbo vel facto peccaverunt, hoc jugiter quasi ad laetitiam et gaudium aliis nequissimis spiritibus in medium proferens manifestavit. Et quando homo peccavit, nequaquam malignus spiritus sustinuit, moram faciens exspectando, donec iterum peccaret, sed singillatim unumquodque vitium ad notitiam aliorum spirituum offerebat; et subito apud hominem peccata suasit et illico apud daemones perpetrata demonstravit.

Interea narravit se vidisse puellam quamdam in hac terrena vita molantem in mola, quae vidit juxta se alterius novam colum, sculptura variatam; et pulchra ei visa fuit; et furata est illam. Tunc quasi [Col. 0378D] ingenti gaudio repleti quinque teterrimi spiritus, hoc furtum aliis in illo referebant conventu, testificantes illam furti ream et peccatricem fuisse. Intulit quoque et haec: Fratris cujusdam, qui paulo ante defunctus est, animam tristem ibi videbam, cui antea ipse in infirmitate exitus sui ministravi et exsequia praebui. Qui mihi moriens praecepit ut fratri illius germano verbis illius testificans demandarem, ut ancillam quamdam, quam in potestate communiter possederant, pro anima ejus manumitteret. Sed germanus ejus, avaritia impediente, petitionem ejus non implevit; et de hoc supra dicta anima per alta suspiria accusans fratrem infidelem et increpans graviter querebatur. Et similiter testatus est de [Col. 0379A] Ceolredo rege Merciorum (quem illo tamen tempore, quo haec visa sunt, in corpore fuisse non dubium est) quem, ut dixit, videbat angelico quodam umbraculo contra impetum daemoniorum quasi libri alicujus magni extensione et superpositione defensum; ipsi vero daemones anhelando rogabant angelos, ut ablata defensione illa ipsi permitterentur crudelitatis eorum voluntatem in eo exercere. Et imputabant ei horribilem ac nefandam multitudinem flagitiorum, et minantes dicebant illum sub dirissimis inferorum claustris claudendum et ibi, peccatis promerentibus, aeternis tormentis cruciandum esse. Tunc angeli solito tristiores facti dicebant: Proh dolor! quod homo peccator iste semetipsum plus defendere non permittit et propter merita propria [Col. 0379B] nullum ei adjutorium possumus praebere. Et auferebant superpositi tutaminis defensionem. Tunc daemones gaudentes, de universis mundi partibus congregati majori multitudine quam omnium animantium in saeculo fieri aestimaret, diversis eum tormentis inaestimabiliter fatigantes lacerabant. Tum demum beati angeli praecipiebant ei, qui haec omnia extra corpus suum raptus spirituali contemplatione vidit et audivit, ut sine mora ad proprium rediret corpus, et universa, quae illi ostensa fuerunt, credentibus et intentione divina interrogantibus manifestare non dubitaret; insultantibus autem narrare denegaret et, ut cuidam mulieri, quae in longinqua regione habitabat, ejus perpetrata peccata per ordinem exponeret et ei intimaret quod omnipotentem Deum potuisset [Col. 0379C] per satisfactionem repropitiari sibi, si voluisset, et ut cuidam presbytero, nomine Begga, istas spirituales visiones cunctas exponeret, et postea, quemadmodum ab illo instructus fieret, hominibus pronuntiaret, propria peccata, quae illi ab spiritibus immundis imputata fuerunt, confessaque supradicti presbyteri judicio emendaret.

Jussus tamen ab angelis primo diluculo rediit ad corpus, qui primo gallicinio exibat de corpore. Redivivo autem in corpore plena septimana nihil omnino corporalibus oculis videre potui, sed oculi vesicis pleni frequenter sanguinem stillaverunt; et postea de presbytero religioso et peccatrice muliere, sicut ei ab angelis manifestatum est, ita illis profitentibus, verum esse probavit. Subsequens autem et citus [Col. 0379D] scelerati regis exitus, quae de illo visa fuerunt, vera esse procul dubio probavit. Multa quoque alia his similia referebat sibi ostensa fuisse, quae de memoria labefacta per ordinem recordari nullatenus potuisset. Et dicebat se post visiones istas mirabiles tam tenacis memoriae non fuisse ut ante fuerat. Haec autem, quae te diligenter flagitante scripsi, tribus mecum religiosis et valde venerabilibus fratribus in commune audientibus exposuit, qui mihi in hoc scripto astipulatores fideles testes esse noscuntur. Vale, virgo dilectissima.

Ad haec vero quasdam visiones, quas nuper in Anglorum Gestis a venerabili Beda scriptis legi, ad dere cupio, quae scilicet duris et improbis satis necessariae [Col. 0380A] ad compescendam cordis eorum duritiam videntur. Hujusmodi ergo dicta in libro praefato inveniuntur scripta.



VISIO VICESIMA. Poenae damnatorum et purgandorum, uti et gaudia beatorum cuidam ostensa. Ex Beda.

His temporibus miraculum memorabile et antiquorum simile in Britannia factum est. Namque ad excitationem viventium de morte animae quidam aliquandiu mortuus ad vitam resurrexit corporis et memoratu digna, quae viderat, narravit; e quibus hic aliqua breviter perstringenda esse putavi

Erat ergo paterfamilias in regione Nordanimbrorum, quae vocatur Incuneningum, religiosam cum domo sua gerens vitam. Qui, infirmitate corporis [Col. 0380B] tactus et hac crescente per dies ad extrema perductus, primo tempore noctis defunctus est; sed diluculo reviviscens ac repente residens omnes, qui corpori flentes assederant, timore immenso perculsos in fugam convertit. Uxor tantum, quae amplius amabat, quamvis multum tremens et pavida remansit. Quam ille consolatus, noli, inquit, timere, quia jam vere surrexi a morte, qua tenebar, et apud homines sum iterum vivere permissus. Non tamen ea mihi, qua ante consueveram, conversatione, sed multum dissimili ex hoc tempore vivendum est. Statimque surgens abiit ad villulae oratorium et usque ad diem in oratione persistens, mox omnem quam possederat substantiam in tres divisit portiones. E quibus unam conjugi, alteram filiis tradidit, [Col. 0380C] tertiam sibi ipse retentans statim pauperibus distribuit. Nec multo post saeculi curis absolutus ad monasterium Mailro, quod Tuidi fluminis circumflexu maxima ex parte clauditur, pervenit acceptaque tonsura locum secretae mansionis, quam praeviderat abbas, intravit et ibi usque ad diem mortis in tanta mentis et corporis contritione duravit ut multa illum, quae alios laterent, vel horrenda vel desideranda vidisse, etiamsi lingua sileret, vita loqueretur. Narrabat autem hoc modo quod viderat.

Lucidus, inquit, aspectu et clarus erat indumento qui me ducebat. Incedebamus autem tacentes, ut videbatur mihi, contra ortum solis solstitialem. Cumque ambularemus, devenimus ad vallem multae latitudinis ac profunditatis, infinitae autem longitudinis, [Col. 0380D] quae ad laevam nobis sita, unum latus flammis ferventibus nimium terribile, alterum furenti grandine ac frigore nivium omnia perflante atque fervente non minus intolerabile praeferebat. Utrumque autem erat animabus hominum plenum, quae vicissim hinc inde videbantur quasi tempestatis impetu jactari. Cum enim vim fervoris immensi tolerare non possent, prosiliebant miserae in medium frigoris infesti et, cum neque ibi quidpiam requiei invenire valerent, resiliebant rursus urendae in medium flammarum inexstinguibilium. Cumque hac infelici vicissitudine longe lateque, prout aspicere poteram, sine ulla quietis intercapedine innumerabilis spirituum deformium multitudo torqueretur, cogitare coepi [Col. 0381A] quod hic fortasse esset infernus, de cujus tormentis intolerabilibus narrari saepius audivi. Respondit cogitationi meae ductor, qui me praecedebat, non hoc, inquiens, suspiceris; non enim hic infernus est ille quem putas.

At cum me hoc spectaculo tam horrendo perterritum paulatim in ulteriora perduceret, vidi subito ante nos obscurari incipere loca et tenebris omnia repleri. Quas cum intrassemus, in tantum paulisper condensatae sunt, ut nihil praeter ipsas aspicerem, excepta duntaxat specie et veste ejus qui me ducebat. Et cum progrederemur sola sub nocte per umbras, ecce subito apparent nobis crebri flammarum tetrarum globi ascendentes quasi de puteo magno rursusque decidentes in eumdem. Quo cum perductus [Col. 0381B] essem, repente ductor meus disparuit ac me solum in medio tenebrarum et horrendae visionis relinquit. Ac cum ibi globi ignium intermissione modo alta peterent, modo ima barathri repeterent, cerno omnia, quae ascendebant, fastigia flammarum plena esse spiritibus hominum, qui instar favillarum cum fumo ascendentium, nunc ad sublimiora projicerentur, nunc retractis ignium vaporibus relaberentur in profunda; sed et fetor incomparabilis cum eisdem vaporibus ebulliens omnia illa tenebrarum loca replebat. Et cum diutius ibi pavidus consisterem, utpote incertus quid agerem, quo verterem gressum, qui finis me maneret, audio subitum post terga sonitum immanissimi fletus ac miserrimi, simul et cachinnum crepitantem quasi vulgi indocti captis hostibus [Col. 0381C] insultantis.

Ut autem sonitus idem clarior redditus ad me usque pervenit, considero turbam malignorum spirituum, quae quinque animas hominum merentes ejulantesque ipsa multum exsultans et cachinnans medias illas trahebat in tenebras. E quibus videlicet hominibus, ut dignoscere potui, quidam erat attonsus ut clericus, quidam laicus, quaedam femina. Trahentes autem eos maligni spiritus descenderunt in medium barathri illius ardentis. Factumque est ut, cum, longius subeuntibus eis, fletum hominum et risum daemoniorum clare discernere nequirem, sonum tamen adhuc permistum in auribus haberem. Interea ascenderunt quidam spirituum obscurorum de abysso illa flammivoma, et accurrentes [Col. 0381D] circumdederunt me atque, oculis flammantibus, et de ore ac naribus ignem putidum efflantes angebant. Forcipibus quoque igneis, quos tenebant in manibus, minitabantur me comprehendere, nec tamen me ullatenus contingere, tametsi terrere, praesumebant. Qui cum undique hostibus et caecitate tenebrarum conclusus huc illucque oculos circumferrem, si forte alicunde quid auxilli, quo salvarer, adveniret, apparuit retro via, qua veneram, quasi fulgor stellae micantis inter tenebras, quae paulatim crescens et ad me ocius festinans ubi appropinquavit, dispersi sunt et aufugerunt omnes qui me forcipibus rapere quaerebant spiritus infesti. Ille autem qui adveniens eos fugavit erat ipse qui me ante ducebat. [Col. 0382A] Qui mox conversus ad dextrum iter quasi contra ortum solis brumalem ducere coepit. Nec mora; exemptum tenebris in auras me serenae lucis eduxit.

Cumque me in luce aperta duceret, vidi ante nos murum permaximum, cujus neque longitudini hinc vel inde, neque altitudini ullus esse terminus videretur. Coepi autem mirari quomodo ad murum accederemus, cum in eo nullam januam, vel fenestram, vel ascensum alicubi conspicerem. Cum ergo pervenissemus ad murum, statim nescio quo ordine fuimus in summitate ejus. Et ecce ibi campus erat latissimus, et laetissimus tantaque fragrantia vernantium flosculorum plenus ut omnes mox fetorem tenebrosi fornacis, qui me pervaserat, effugaret admirandi [Col. 0382B] hujus suavitas odoris. Tanta autem lux cuncta ea loca perfuderat, ut omni splendore diei sive solis meridiani radiis videretur esse praeclarior. Erantque in hoc campo innumera hominum albatorum conventicula sedesque plurimae agminum laetantium. Cumque inter choros felicium incolarum medios me duceret, cogitare coepi quod hoc fortasse esset regnum coelorum, de quo praedicari saepius audivi. Respondit ille cogitatui meo, non, inquiens, hoc est regnum coelorum quod autumas. Cumque procedentes transissemus et has beatorum spirituum mansiones, aspicio ante nos multo majorem luminis gratiam quam prius. In qua etiam vocem cantantium dulcissimam audivi. Sed et odoris fragrantiam miri tanta de loco effundebatur, ut is, quem ante degustans [Col. 0382C] quasi maximum rebar, jam permodicus mihi odor videretur, sicut etiam lux illa campi florentis eximia, in comparatione ejus quae nunc apparuit, lucis tenuissima prorsus videbatur et parva. In cujus amoenitatem loci cum nos intraturos sperarem, repente ductor subsistit. Nec mora; gressum retorquens ipsa me qua venimus via reduxit.

Cumque reversi pervenissemus ad mansiones illas laetas spirituum candidatorum, dicit mihi: Scis quae sint ista omnia quae vidisti? Respondi ego: Non. Et ait: Vallis ista, quam aspexisti flammis ferventibus et frigoribus horrenda rigidis, ipse est locus in quo examinandae et castigandae sunt animae illorum qui, differentes confiteri et emendare scelera quae fecerunt, in ipso tandem mortis articulo ad poenitentiam [Col. 0382D] confugiunt et sic de corpore exeunt. Qui tamen, quia confessionem et poenitentiam vel in morte egerunt, omnes in die judicii ad regnum coelorum perveniunt. Multos autem ex eis preces viventium, et eleemosynae, et jejunia, et maxime celebratio missarum, ut etiam ante diem judicii liberentur, adjuvant. Porro puteus ille flammivomus ac putidus quem vidisti ipsum est os gehennae, in quo quicunque semel inciderit, nunquam inde liberabitur. Locus vero iste florifer in quo pulcherrimam juventutem jocundari ac fulgere conspicis, ipse est in quo recipientur animae eorum qui in bonis quidem operibus de corpore exeunt; non tamen sunt tantae perfectionis, ut in regnum coelorum statim introduci [Col. 0383A] possint. Qui tamen omnes in die judicii ad visionem Christi et gaudia regni coelestis intrabunt. Nam quicunque in omni verbo, et opere et cogitatione perfecti sunt, mox de corpore egressi ad regnum coeleste perveniunt, ad cujus vicinia pertinet locus ille, ubi sonum cantilenae dulcis cum odore suavitatis ac splendore lucis audisti.

Tu autem quia nunc ad corpus reverti, et rursum inter homines vivere debes, si actus tuos curiosius discutere et mores sermonesque tuos in rectitudine ac simplicitate servare studueris, accipies et ipse post mortem locum mansionis inter haec, quae cernis, agmina laetabunda spirituum beatorum. Namque ego, cum ad tempus abscessissem a te, ad hoc feci, ut quid de te fieri deberet agnoscerem.

[Col. 0383B] Haec cum mihi dixisset, multum detestatus sum reverti ad corpus, delectatus nimirum suavitate ac decore loci illius quem intuebar, simul et consortio eorum quos in illo videbam, nec tamen aliquid ductorem meum rogare audebam. Sed inter haec, nescio quo ordine, repente me inter homines vivere cerno. Haec et alia, quae viderat idem vir Domini non omnibus passim desidiosis ac vitae suae incuriosis referre volebat, sed illis solummodo qui, vel tormentorum metu perterriti vel spe gaudiorum perennium delectati, profectum pietatis ex ejus verbis haurire volebant, qui usque ad diem suae vocationis infatigabili coelestium bonorum desiderio corpus senile inter quotidiana jejunia domabat multisque et verbo et conversatione saluti fuit. Cui scilicet [Col. 0383C] visioni mox subjuncta est alia a praedicto viro in hunc modum scripta:



VISIO VICESIMA PRIMA. Quidam ob dilatam nimium poenitentiam aeternis tormentis addictus. Ex eod.

At contra fuit quidam in provincia Merciorum, cujus visiones ac verba, non autem conversatio plurimis, sed nec sibimetipsi profuit. Fuit autem temporibus Coenredi, qui post Edilredum regnavit, vir in laico habitu atque officio militari potius, sed quantum pro industria exteriori regi placens, tantum pro interna suimet negligentia displicens. Admonebat ergo illum sedulo, ut confiteretur, et emendaret ac relinqueret scelera sua, priusquam subito mortis adventu tempus omne poenitendi et emendandi perderet. [Col. 0383D] Verum ille frequenter licet admonitus spernebat verba salutis seque tempore sequente poenitentiam acturum esse promittebat. Hic interim tactus infirmitate decidit in lectum atque acri coepit dolore torqueri. Ad quem ingressus rex (diligebat eum multum) hortabatur ut vel tunc, antequam moreretur, poenitentiam ageret commissorum. At ille respondit non se tunc velle confiteri peccata sua, sed cum ab infirmitate resurgeret, ne exprobrarent sibi sodales quod timore mortis faceret ea quae sospes facere noluerat, fortiter quidem, ut sibi videbatur, locutus, sed miserabiliter, ut post patuit, daemonica fraude seductus. Cumque morbo ingravescente denuo ad eum visitandum ac docendum rex intraret, [Col. 0384A] clamabat statim miserabili voce: Quid vis modo? quid huc venisti? Non enim mihi aliquid utilitatis aut salutis potes ultra conferre. At ille, noli, inquit, ita loqui, vide ut sanum sapias. Non, inquit, insanio, sed pessimam mihi conscientiam certus prae oculis habeo. Et quid, inquit, hoc est? Paulo ante, inquit, intraverunt domum hanc duo pulcherrimi juvenes et sederunt circa me, unus ad caput, et unus ad pedes. Et protulit unus libellum pulchrum, sed vehementer modicum, ac mihi ad legendum dedit. In quo omnia, quae unquam bona feceram, intuens scripta reperi. Et haec erant nimium pauca et modica. Receperunt codicem, nec aliquid mihi dicebant. Tum subito supervenit exercitus malignorum et horridorum vultu spirituum, domumque hanc et exterius [Col. 0384B] obsedit, et intus maxima ex parte residens implevit. Tunc ille qui et obscuritate tenebrosae faciei et primatu sedis major esse videbatur eorum, proferens codicem horrendae visionis et magnitudinis enormis et ponderis pene importabilis, jussit unum ex satellitibus suis mihi ad legendum deferre. Quae cum legissem, inveni omnia scelera, non solum quae opere vel verbo, sed etiam quae tenuissima cogitatione peccavi, manifestissime in eo tetris esse descripta litteris. Dicebatque ad illos, qui mihi assederant, viros albos et praeclaros: Quid hic sedetis, scientes certissime quia noster est iste? Responderunt: Verum dicitis. Accipite et in cumulum damnationis vestrae ducite. Quo facto, statim disparuerunt. Surgentesque duo nequissimi spiritus habentes in manibus cultrum [Col. 0384C] percusserunt me unus in capite et alius in pede; qui videlicet modo cum magno tormento irrepunt in interiora corporis mei, moxque ut ad se invicem perveniunt, moriar et paratis ad rapiendum me daemonibus in inferni claustra pertrahar. Sicque loquebatur miser desperans, et non multo post defunctus poenitentiam, quam ad breve tempus cum fructu veniae facere supersedit, in aeternum sine fructu poenis subditus facit. De quo constat, quia sicut sanctus papa Gregorius de quibusdam scribit, non pro se ista, cui non profuere, sed pro aliis viderit qui ejus interitum cognoscentes, differre tempus poenitentiae, dum vocat, timerent, ne improviso mortis articulo praeventi impoenitentes perirent.



VISIO VICESIMA SECUNDA. Scelestae vitae monachus aeternum damnatus. Ex eod.
[Col. 0384D]

Post haec quoque visionem tertiam praedictus venerabilis Beda subjungit. Novi autem, inquiens, ipse fratrem, quem utinam non nossem! Cujus etiam nomen, si hoc aliquid prodest, dicere possem, positum in monasterio nobili, sed ipsum ignobiliter viventem. Corripiebatur quidem sedulo a fratribus ac majoribus loci, atque ad castigatiorem vitam converti admonebatur. Et quamvis eos audire noluisset, tolerabatur tamen ab eis longanimiter ob necessitatem operum ipsius exteriorum; erat enim fabrili arte singularis. Serviebat autem multum ebrietati et caeteris vitae remissioris illecebris; magisque in officina sua die noctuque residere quam ad psallandum, [Col. 0385A] atque orandum in ecclesia audiendumque cum fratribus verbum vitae concurrere consueverat. Unde accidit illi quod solent dicere quidam: Quia qui non vult ecclesiae januam sponte humiliatus ingredi, necesse habet januam inferni non sponte damnatus introduci. Percussus enim languore atque ad extrema perductus vocavit fratres, et multum tristis ac damnato similis coepit narrare quia videret inferos apertos et Satanam demersum in profundis tartari Caiphamque cum caeteris, qui occiderunt Christum, juxta cum flammis ultricibus contraditum, in quorum vicinia, inquit, heu misero mihi locum aspicio aeternae perditionis esse praeparatum! Audientes haec fratres coeperunt diligenter exhortari ut vel tunc positus adhuc in corpore poenitentiam faceret. [Col. 0385B] Respondebat ille desperans: Non est mihi modo tempus mutandi, cum ipse viderim judicium meum jam esse completum. Talia dicens sine viatico salutis obiit ex corpus ejus in ultimis est locis monasterii humatum. Neque aliquis pro eo vel missas facere, vel psalmos cantare, vel saltem orare praesumebat. O quam grandi distantia divisit Deus lucem et tenebras! Beatus protomartyr Stephanus passurus mortem pro veritate vidit coelos apertos, vidit gloriam Dei et Jesum stantem a dextris Dei, et ubi erat venturus ipse post mortem, ibi oculos mentis ante mortem, quo laetior occumberet, misit (Act. VII, 55). At contra iste tenebrosae mentis et actionis imminente morte vidit aperta tartara, vidit damnationem diaboli et sequacium ejus, vidit etiam suum, infelix [Col. 0385C] inter tales carcerem, quo miserabilius ipse desperata salute periret, sed viventibus, qui haec cognovissent, causam salutis sua perditione relinqueret.



VISIO VICESIMA TERTIA. Ecclesiasticis bonis vi vel fraude direptis daemon ditatur et delectatur.

Mirum quoddam nuper audivi, quod licet inter visiones suprascriptas nequeat computari, tamen, quia aedificationem magnam conferre potest omnibus qui delusiones diabolicas cupiunt evadere, volo hic scribere.

Dictum namque mihi est, ut recolo, quia, cum in Saxonia nuptiae cujusdam praepotentis essent agendae et ad has histriones multi, sicut vulgo solent, properarent [Col. 0385D] venire, quidam histrio et fama et dignitate caeteris praestantior, nomine Vollare, simul properavit. Sed ne tantae dignitatis vir solus pergere videretur, acquisivit sibi alios ejusdem artis gnaros octo et cum eis quasi militibus stipatus ad nuptias profectus est. Cumque simul equitantes pergerent, contigit ut et diabolus in similitudine celebris personae se conjungeret equitando, illis nil minus quam factum hoc arbitrantibus. Unde et simul pergentes omnia, quibus noti et familiares uti solent, verba conferebant. Sed et hoc exquirebant ab eo quod illi nomen esset? At diabolus respondit dicens: Nithart vocor; quod Latina lingua odiosus vel valde malignus dici potest. Et merito tali nomine sese dicebat nuncupatum [Col. 0386A] a quo odium omnisque malitia venit in mundum.

Verumtamen nec Vollarc nec ejus comites per nominis hujus indicium attendebant quem conviatorem haberent. Sole autem ad occasum appropinquanto coeperunt tractare ubi nocte illa potissimum valerent manere. Tunc diabolus, si, inquit, mecum proficisci volueritis, dabo cuncta necessaria vobis. Est enim contigua domus et habitatio mea. Sed in hoc sollicite vos debetis observare, ut, quia servos et milites nequissimos habeo in domo mea, nullus vestrum in aliquo negotio vel colloquio se commisceat illis. Hanc igitur promissionem et admonitionem fideliter factam credentes libenter audierunt et secum proficisci quocunque ipse vellet decreverunt. Moxque ipse diabolus [Col. 0386B] quasi dux itineris praecessit et eos in vallem quamdam magnae longitudinis deduxit.

Deinde vero, cum jam magis ac magis nox tenebrosa immineret, duxit illos in silvam densissimam, in qua aliquandiu profecti subito viderunt plurimos sibi cum lampadibus et facibus honorifice occurrentes. Inter quos etiam nonnulli, qui videbantur splendidis pretiosisque vestibus induti, prorumpebant certantes quis eorum prius equos vel ipsos susciperet et ad hospitia omnigenis necessariis referta deduceret. Postquam vero omnia, quae hospitibus grata et necessaria esse solent, tam in se quam in equis pascendis copiosissime exhibita sunt, convocabantur ad principis domum. Qui statim advenientes jussi sunt considere. Deinde mensa praeparata itur [Col. 0386C] ad coenam, in qua optimi generis fercula et pocula non nisi aureis vel argenteis vasis afferri videbantur. Sed et ipsius domus parietes atque laquearia palliis cortinisque pretiosissimis circumdata monstrabantur.

At Vollarc ejusque comites, licet de his omnibus mirarentur et in veritate facta arbitrarentur, memores tamen praedictae admonitionis, quae magis ex gratia divina quam provisione diabolica evenisso credenda est, sub omni disciplina sese continuerunt. Cumque coena peracta videretur, ad cubitum ire jussi sunt equisque suis abundans pabulum praeberi jubebatur. Altera autem die mature surgentes et ad principem venientes petierunt ut ad praedestinata loca ire permitterentur. At ille: Non, inquit, [Col. 0386D] hodie, sed cras vos proficisci permitto, et tunc cum donis talibus quae et me decet dare et vos suscipere. Hodie enim volo nobis sit communis laetitia, commune convivium, ut postmodum aliis enarrare valeatis quae sit et gloria mea et quae gratia vobis sit a me exhibita. His auditis nil contradicere praesumpserunt, sed ita, ut jussi sunt, fecerunt, necdum sentientes diabolicae delusionis potentiam.

At ubi prandii tempus adesse videbatur et mensa ponebatur, tanta miltitudo servientium, talis ciborum apparatus, tanta vasorum insignium copia erat ut vix apud reges ditissimos huic simile inveniretur. Cumque Vollarc esu potuque satis percepto hilarior effectus sibi videretur (nam omnia visa potius quam [Col. 0387A] gesta sunt), assumens fiduciam, ut histriones solent, interrogat diabolum dicens: Si, domine, praesumerem, libenter te pro quadam re interrogarem. Valde namque miror, unde venerit tibi tanta copia auri atque argenti aliarumque rerum, quas non solum in cibo et potu, sed etiam in omnigenis ornamentis plus coram te video quam coram principe ullo vidissem appositas. Cui respondens diabolus dixit: Noli ergo in hoc mirari, quia omnia bona, quae vel ecclesiis et monasteriis, sanctis vel pauperibus et viduis, vel cuiquam injuste rapiuntur, mea sunt meaeque potestati subjiciuntur. Quo audito Vollarc obstupuit, et nimio pavore contremuit. Verumtamen ne aliqua diaboli suspicione ipse pavor agnosceretur, continuit se ab omni tristitiae habitu et hilari constitit [Col. 0387B] vultu, sola fide et intentione Deum invocans.

Finito autem hujusmodi convivio et universis circumquaque sedentibus, Vollarc etiam egressus est et comites suos clam convocans ait: Vae nobis miseris, quoniam venimus in foveam perditionis. Iste enim princeps, qui nos huc tantopere secum ducens hospitio recepit, quique hodie tantam potentiae suae gloriam nobis ostendit, ipse pro certo diabolus est. Unde, quaeso, commendate vos Deo, tota mente supplicantes, ut recordatus misericordiae suae hinc nos eripere dignetur. In omnibus tamen estote cauti, ne plus solito tristiores videamini. Sed jam cito ad eum revertamur, ne diutius hic simul stantes videamur. Moxque ingressi domum convivii eodem, quo [Col. 0387C] prius, habitu et animo apparuerunt. Deinde interrogati si quid vellent plus bibere, responderunt se velle. Cumque allato poculo se satis bibere simulassent, Vollarc petiit diabolum, ut se suosque sequaces abire permitteret. At ille, non modo, inquit, sed cras abire permitto. Hinc enim diem laeti et convivantes debemus simul perducere. Sed et dona, quae vobis promisi, hodie sunt danda, ut cras quantocius vultis abire valeatis.

[Col. 0388A] His igitur dictis, licet formidolosi, consenserunt promittentes omnia secundum ejus imperium semet facturos. Facta autem vespertina hora videbantur afferri coram diabolo multifaria dona tam in aureis quam argenteis vasis quam in vestibus eximiis. Quae omnia ille singulis laetanter distribuit, et ad hospitium ire permittens dixit: Ecce omnia, quae vobis promisi, jam satis implevi. Ad haec etiam, quod solum restat, faciam vos cras deduci in viam itineris vestri. Moxque astantibus quibusdam dixit: cras hora, qua ipsi voluerint, ducite hos hospites in illum locum, ubi se recognoscant huc divertisse. Quae postquam dicta sunt, Vollarc ejusque sequaces egressi sunt ad hospitium invisum, praestolantes vix mane futurum. Nam, licet viderentur muneribus [Col. 0388B] ditati, cibo potuque repleti, maxima tamen cura impediebat eos quiescere; ideoque tota nocte illa clamaverunt ad Dominum ut de necessitatibus eorum liberaret eos.

Mane igitur facto venerunt duces itineris, eo ducentes eos in locum, ubi se recognoscebant, dixerunt: Nunquid adhuc in viam notam venistis? At illi dixerunt: Utique. Jam enim satis agnoscimus quo pergere debeamus. Porro duces missi nusquam sunt postea visi. At Vollarc ejusque comites tantam mox infirmitatem prae inedia et in se et in equis suis sentiebant ut vix ultra progredi valerent. Quaerentes etiam dona in sarcinis reposita nihil invenerunt, nisi quaedam aranearum texta. In qua nimirum causa verum esse probatur, quod Dominus in Evangelio [Col. 0388C] dicit de diabolo: Ille homicida erat ab initio, et in veritate non stetit (Joan. VIII, 44). Cum loquitur mendacium, ex propriis loquitur. Quo nihil est pejus, quia mendax et pater ejus.


Haec quicunque legit, hinc cautior esse valebit Adversus varias daemonis insidias.




[Col. 0387]
FRAGMENTUM RELATIONIS DE TRANSLATIONE S. DIONYSII E FRANCIA IN GERMANIAM, AD MONASTERIUM S. EMMERAMMI.
(Apud R. P. Bernardum Pezium, Thesaurus Anecd. noviss. tomi III pars II, col. 399.)





MONITUM.

Fragmentum hoc, opusculis Othloni intersertum, ejusdem saeculi manu, qua ilia, exaratum est, ut adeo vix dubio locus sit ab eodem omnia auctore profecta esse, praesertim cum alias nihil in toto codice insit quod non sit certissime Othlonianum. Nec quempiam moveat, quod auctor fragmenti causam rumoris maximi sub temporibus modernis Noricis terris contigisse dicat, quae verba cum saeculo undecimo, quo Othlonus floruit, non congruant. Nam mediae aetatis scriptores ea phrasi, MODERNIS TEMPORIBUS, etc., in peramplo significatu usos fuisse notius est quam ut id allatis in medium pluribus exemplis firmari necessum sit.

[Col. 0387D] Audite, fideles populi, causam rumoris maximi, quae sub temporibus modernis Noricis contigit terris. [Col. 0388D] Beatissimus namque Dionysius, Athenis quondam episcopus, quem sanctus Clemens direxit in Galliam [Col. 0389A] propter praedicandi gratiam, ibidemque martyrio coronatus comperitur et tumulatus. Hic idem sub tempore jam contiguo inde translatus est Norico in Emmerammi beati coenobium satis celebre et famosum. Sed hoc quali perpetratum constet modo, vobis breviter nuntiabo. Imperator fuit quidam eximius, nomine etiam Arnolfus, ex illius prosapia gloriosi pontificis quondam Arnolfi, clarissimam tenens carnis originem ejusdemque sequens virtutem. Ille ergo invitatus confinia petiit occidentalia commissurus bellum contra quasdam gentes jam Gallica regna prementes, quas incolae non illius provinciae [Col. 0390A] per se valebant superare. Cumque per Omnipotentis auxilium ita vim deleret hostium, ut de exercitu eorum immenso non restaret vel unus homo, cum tanti triumphi gloria reversus venit ad urbem Parisius. Qua dum per dies aliquos resedisset et de diversis tractavisset, coepit hoc etiam secreto tractare omnimodisque explorare qualiter valeret corpus sanctissimi obtinere Dionysii. Ad haec multi respondentes quoque multa varia dabant consilia. Sed postremo quidam. . . Desunt caetera ob excisa aliquot e codice folia.




VITA SANCTI WOLFKANGI EPISCOPI RATISBONENSIS Auctore Othlono monacho.
(Apud Petz, Monumenta Germaniae historica, Script. tom. IV, pag. 524.)




[Col. 0389]
[VITA S. WOLFKANGI.]





MONITUM.

[Col. 0389B] Othlonus, a fratribus monasterii rogatus, etiam Vitam S. Wolfkangi episcopi Ratisbonensis, anno 994 mortui, componendam suscepit [(36) 1Kb] , quamvis jam antea bis et proprio opere et in Arnoldi libro de memoria S. Emmerammi edita esset. Sed quae in his tradita erant nonnisi corrigere et »regulae grammaticae artis subjugare« voluit [(36*) 1Kb] , id quod tam fideliter eum fecisse, Arnoldi collato libro apparet, ut plerumque [(37) 1Kb] ipsa hujus retineat verba, quaedam, sed quae nullius sunt momenti, omittat, plerumque vix verbum de suo addat [(37*) 1Kb] . Ideo ubi antiquiorem illam sequitur vitam, quam ex Francis Ratisbonam allatam dicit, jam vero deperditam dolemus, eamdem putandus est observasse regulam. Quo factum esse videtur, ut bis terve ipsa scriptoris verba retineret, quae hunc [Col. 0390B] Wolfkango coaevum ostendunt [(38) 1Kb] et familiarem, Othlono vero nullo modo conveniunt, qui quadraginta fere post episcopi mortem exactis annis Ratisbonam venit et vix quemquam illius aetatis hominem invenisse videtur. Nam qui ei de sancto viro referebant, hunc ipsi minime viderant, sed nonnisi patres de eo locutos audierant [(38*) 1Kb] . Othlonus etiam alibi se Vitam posteriori tempore scripsisse indicat [(39) 1Kb] , et cum Arnoldi librum jam ab ipso secundis curis emendatum ad manus haberet [(39*) 1Kb] , ossa vero S. Wolfkangi a Leone IX papa elevata esse nondum sciret [(40) 1Kb] , inter annos 1037-1052 hunc susceperit laborem oportet; quem ita exsecutus est, ut librum quamvis neque rebus neque oratione valde conspicuum, satis tamen aptum utilemque exhiberet.

[Col. 0391A] Medio aevo praeter scriptores Ratisbonenses [(40*) 1Kb] et Adelbertum Bambergensem [(41) 1Kb] , quibus vix Annalistam Saxonem addere licet [(42) 1Kb] , nemo, quod sciam, hac Vita usus est [(43) 1Kb] . Codices vero exstant plures, iique omnes in Bavariae et Austriae bibliothecis, si unum excipias

1) C. Einsidlensem n. 322, mbr., saec. XI, 4to, ubi post Boethii librum De consolatione philosophiae alia manu scriptum haec sequitur Vita. Ex hoc ms. optimo, sed praefatione destituto, Mabillon post Surium (V. p. 991, ed. 2, p. 1095), qui suo more stylum mutavit, primus genuinum edidit textum (Acta p. 812), sed neque Othlonum auctorem agnovit [(44) 1Kb] , neque omnes errores devitavit, quos a V. Cl. Gallo Morell bibliothecario Einsidlensi indicatos jam sustollere [Col. 0391B] potui. Praeterea adhibui

2) C. Monacensem inter libros mss. civit. Ratisbonens. [(45) 1Kb] . C. I. signatum, qui variis saec. XII-XIV manibus exaratus, Bedae expositionem in Acta apostolorum, Aribonis Vitam S. Corbiniani, Translationem S. Alexandri et Justini Frisingam, fragm. Vitae S. Galli, Vitam S. Erhardi auctore Paullulo, Augustinum de vera religione, Bernhardum de contemptu mundi et particulam Vitae S. Erminoldi continet. Vita S. Wolfkangi, quae inter haec f. 111-131 legitur, saec. XII satis accurate scripta est, sed textum habet hinc inde leviter mutatum; quod an ab ipso Othlono factum sit dubitarim. Certe ubi hic Arnoldi libro usus est, cod. Einsidlensis cum eo ad verbum convenit, Ratisbonensis vero non semel longius ab eo recedit [Col. 0391C] [(46) 1Kb] . Lectiones a V. Cl. Föringer exscriptas omnes in notas retuli.

3) C. Vindobonensis n. 2217 (3330. Lunaelac. [(47) 1Kb] 88), mbr., saec. XIV, f. 71-84, ex quo praefationem describendam curavit nobisque transmisit V. Cl. Chmel. Cum hoc conveniunt:

[Col. 0392A] 4) C. Vindobonensis n. 3377 (Lunaelac. 233), chart., saec. XIV, qui folio 33, verbis c. 41: ulterius circuli cru desinit, et

5) C. Vindobonensis n. 818 (3329, Lunaelac. 81), chart., saec. XV, f. 107-116, ubi verbis c. 19: sexus utriusque turba confluere solebat finitur.---Ad Ratisbonensem vero prope accedit

6) C. Monacensis inter Tegernscenses n. 660, chart., saec. XV, qui fol. 235 constans, inter varias sanctorum legendas f. 136-153 Vitam S. Wolfkangi continet.

7) C. Monacensis, Bavar. n. 843, chart., saec. XV, in 48 foliis exaratus, fol. 1-38, Othloni librum, fol. 38-42. Vitam Wolfkangi metricam [(48) 1Kb] (PEZ Thes. III, II, p. 615-622), fol. 42-43. Orationem de sancto [Col. 0392B] Wolfkango (PEZ l. l., p. 622) fol. 46, 47. Germanicam orationis translationem, fol. 48. varia de reliquiis aliisque rebus Salzburgensibus notata continet. Eadem exstabant in

8) C. Mellicensi signato H, 9, ex quo Pez primus Othloni praefationem (l. l. p. 613) aliaque edidit. Idem affert

9) C. Windbergensem, saec. XII. Praeterea vero

10) C. Admontensis n. 400, mbr., saec. XII, et

11) C. Cremifanensis mbr., saec. XIV, uterque praefatione destitutus, indicantur [(49) 1Kb] , denique

12) C. Clarae Vallis (Zwettlensis) n. 14, mbr., saec. XIII, qui ad magnam Vitarum collectionem, qualem in plerisque monasteriis invenimus, pertinet, cujus notitiam V. Cl. Joanni de Frast, bibliothecario [Col. 0392C] Zwettlensi, debemus [(50) 1Kb] .

Praeter Vitam brevem rhythmis conscriptam, quam in codd. 7 et 8 exstare jam dixi, aliam versibus hexametris compositam in bibliotheca S. Udalrici et Afrae Augustana fuisse, Braun monet [(51) 1Kb] .


C. WAITZ.



INCIPIT PROLOGUS IN VITAM SANCTI WOLFKANGI [1 1Kb] .
[Col. 0392]

[Col. 0392C] Fratrum quorumdam nostrorum hortatu sedulo infimus ego O. [2 1Kb] coenobitarum Sancti Emmerammi compulsus sum, beati Wolfkangi [3 1Kb] vitam, ab antecessoribus [Col. 0392C] nostris in liberulis [4 1Kb] duobus dissimili interdum et impolita materie [5 1Kb] descriptam, in unum colligere atque aliquantum sublimiori stilo corrigere. [8 1Kb] [Col. 0393A] Quibus saepius renitendo, ex imperitia magis quam malicia, tam ardui operis denegavi negocia. Sed illi, quod mihi difficillimum [6 1Kb] videbatur ex proprio, divino adjutorio levigantes, a precibus inceptis non desistebant, donec me votis suis parere vel attemptare promittebam, credens utique, quia non absque superno nutu hujusmodi foret exactio, dicente Scriptura sacra: Nihil in terris fil sine causa (Job V, 6). Quae sit autem causae rationabilis et aliqua utilitate subsistentis diffinitio, sancti Augustini docemur rudimento: Voluntas Dei, inquit, prima et summa causa est omnium corporalium et spiritualium [7 1Kb] motionum. Hac igitur fide atque spe incitatus, fraternos adimplere curavi precatus. In quo scilicet opusculo hoc studere me denuncio, ut ea quae simili quidem sensu prolata [Col. 0393B] sed inemendato rusticoque stilo videbantur vagabunda, regulae aliquantulum grammaticae artis subjugarem et ad litteratorios usus exemplarem. Ubi vero dissimilis habebatur sententia, ut est illud quod dicitur regem gentemque Ungariorum ad sacram [Col. 0394A] fidem convertisse necnon baptizasse, nonnullaque alia quoniam non solum alter libellus, Arnolfi scilicet monachi dyalogus aput nos scriptus, sed etiam omnium, qui adhuc nobiscum conversantur et se relatione patrum fideli comperisse sancti Wolfkangi gesta testantur, verba discrepant, visum est mihi magis debere sequi dicta scriptaque nostratum, inter [9 1Kb] quos et maxime praedictus vir Dei in hac vita degens claruit, quam extraneorum [10 1Kb] . Nam alter libellus, in quo varietas habetur talis, delatus est ex Francis. Multa etiam quae in libro neutro inveniebantur fidelium quorumdam attestatione comperta addere studui, sicque quaedam addendo, quaedam vero fastidiose vel inepte dicta excerpendo, pluraque etiam corrigendo, sed et capitularia [Col. 0394B] [11 1Kb] praeponendo, vobis, o fratres mei exactores hujus rei, prout ingenioli mei parvitas permisit, obedivi. Jam, rogo, cessate plus tale quid exigere a me.



CAPITULA [12 1Kb] .

    [Col. 0393C] 1. Quibus [13 1Kb] parentibus sanctus Wolfkangus sit natus et quali conversatione ab infantia fulserit, quidque matri suae de eo visum fuerit.
    2. Relatio de nominis ejus memoria, quia indifferenter accipi possunt hujusmodi vocabula.
    3. Quanta aviditate scolis traditus litteraturam [14 1Kb] ceperit [15 1Kb] .
    4. Quia cum quodam Heinrico sibi familiarissimo discendi causa ad Wirciburg [16 1Kb] convolaverit.
    5. Quomodo ob quaedam obscura in Martiano [17 1Kb] dicta conscolasticis a se enucleata a magistro Wirciburgensi [18 1Kb] sit repulsus.
    6. Quod vir Dei renunciare saeculo [19 1Kb] decreverit sed amici sui Heinrici precibus distulerit.
    7. Quomodo Heinricus, Treverensis episcopus factus, [Col. 0393D] sanctum Wolfkangum secum ire petierit et ei omnem post se episcopatus dignitatem subdere voluerit, sed ille haec renuens vix pueris docendis praeesse consenserit.
    8. De eo quod episcopus Heinricus audita conversatione sancti viri coenobium aliquod sibi committere studuerit.
    9. Quomodo Heinrico praesule in Roma defuncto sanctum Wolfkangum ad se convocaverit episcopus Coloniensis Bruno.
    10. Quemadmodum vir Dei a Brunone episcopo dimissus patriam reviserit et ad monasticam vitam tetenderit.
    11. Qualiter sanctus Wolfkangus a beato Udalrico presbyter sit ordinatus.
    [Col. 0394C] 12. Ubi viro Dei sanctus Otmarus per visum apparens, quod praesulatus regimen esset accepturus, quantisque id annis foret dispositurus, praedixerit.
    13. Quomodo ex revelatione divina incitatus praedicandi causa Pannoniae petierit confinia, sed a Piligrimo Pataviense episcopo sit revocatus.
    14. Quomodo ejusdem episcopi effectu Ratisponensis Ecclesiae praesulatum susceperit.
    15. Qualiter in urbe praedicta monasticae vitae incuriam prospiciens doluerit, et pro hujusmodi emendatione Ramuoldum in Sancti Emmerammi coenobio abbatem constituerit.
    16. De eo quod quidam indigne ferebant, quia praedicto [Col. 0394D] coenobio abbatem praefecerit.
    17. Qualiter etiam sanctimonialium monasteria in praedicta urbe constituta ad monasticae vitae regulam perduxerit.
    18. Quomodo canonicorum jura providere studuerit.
    19. Quanta [20 1Kb] praedicationis gratia refulserit.
    20. Quod viro Dei praedicante diabolica fraus discurrere populum fecerit.
    21. Qualiter eum stolidus quidam tacite despiciens, mox terrore ac infirmitate fuerit correptus, sed postea sanitati restitutus.
    22. De cotidiana illius conversatione.
    23. Quomodo sacerdotes pagenses admonuerit, ut se observarent.
    [Col. 0395A] 24. Quanta sollicitudine emendaverit, cum quosdam ob vini penuriam missas cum aqua celebrasse audiret.
    25. Quod ita alienis sicut sibi subditis misericordiam exhibuerit.
    26. Quanta industria multos famis tempore procuraverit.
    27. De paupere, quem pro furto comprehensum excusavit eique vestimenta exhibere jussit.
    28. Quomodo hereticum verba quaedam erroris arte dialectica proponentem eadem arte mirifice confutaverit.
    29. Qualiter a caesare Ottone rogatus consensit, in Poemia Ratisponensi ecclesiae subdita fieri episcopatum.
    [Col. 0395B] 30. Quia prophetiae spiritu claruerit.
    31. Quomodo legatus sancti praesulis, qui ablato equo ejus jussa ambulando implere studuit, subito equum sellatum invenerit.
    32. Ubi in caesaris Ottonis expeditione, multis ex fluvii cujusdam inundatione periclitantibus, ipse securus fluvium transiit aliosque transire fecit.
    33. De clerico, cui maledicendo oculorum dolorem ingessit, sed postea benedicendo sanitati pristinae restituit.
    [Col. 0396A] 34. De muliere demoniaca curata.
    35. Item de alia muliere demoniaca curata.
    36. Qualiter vicedominum suum tonitruum fulgurumque terrore moribundum sanitati reddiderit.
    37. De quodam Rubilocensis [21 1Kb] ecclesiae aegroto per ejus benedictionem sanato
    38. Quomodo per Danubii decursum in orientalem Pagoariae plagam profectus corporisque molestia praeventus ibi obierit.
    39. Qualiter post sancti viri obitum mox praesul Hartwicus et Aribo comes advenientes, una cum reliqua plebe corpus ejus ad Ratisponam urbem divexerint [22 1Kb] ibique in Sancti Emmerammi ecclesia sepelierint.
    [Col. 0396B] 40. De demoniaco, qui, a cementariis ad locum ubi sanctus Wolfkangus obiit deductus, mox sanus factus est.
    41. De eo qui ferro constrictus ad ejus sepulchrum venit, sed absolutus rediit.
    42. Quomodo regi Heinrico in visione apparens, per senarii numeri descriptionem imperialem designaverit dignitatem [23 1Kb] .
    43. De quodam caeco illuminato.
    44. De muliere debili apud ejus tumulum sanata.
    45. Item de quodam aegroto per eius merita sanato.





INCIPIT VITA SANCTI WOLFKANGI EPISCOPI [24 1Kb] .
[Col. 0395]

[Col. 0395C] 1. Beatus igitur Wolfkangus, natione Suevigena, ex ingenuis parentibus [(52) 1Kb] , et ut sibi Salomon optat, nec divitias nec paupertatem patientibus, sed mediocriter recteque viventibus, est procreatus. Qui nimirum ab ipsis infantiae rudimentis divinum fontem vitae sitiens et caduca quaeque despiciens, magna meritorum praerogativa coepit eminere, multisque virtutibus studuit fulgere Fertur etiam, quod ejus matri visum fuerit stellam in gremio portare. Quod scilicet praesagium conveniens erat praeclaris filii virtutibus. Nam unus illorum extitit, de quibus Scriptura sacra dicit: Qui docti fuerint, fulgebunt quasi splendor firmamenti, et qui ad justitiam erudiunt multos, quasi stellae in perpetuas aeternitates (Dan. XII, 3).

[Col. 0395D] 2. [25 1Kb] Natus ergo puer, non multo post baptismi gratiam adeptus, Wolfkangus est appellatus; quod videlicet nomen ille per semetipsum est interpretatus. Nam in quodam armario, quod ipse construi praecepit, inter reliqua, sicut erat peritissimus poematum [Col. 0396C] compositor, ita scripsit:

Jusserat [26 1Kb] aediculam mandrita Lupambulus istam [(53-54) 1Kb] .
Verumtamen pro nulla suae malitiae nota [27 1Kb] hoc nomen ei imponebatur, sed quadam consueta suae cognationis appellatione, quia et nomina bestiarum in utramque partem adverti possunt. Leo etenim interdum significat diabolum, ut ibi: Sobrii estote et vigilate, quia adversarius vester diabolus tanquam leo rugiens circuit, quaerens quem devoret (I Petr. V, 8); Christum etiam nihilominus designat, ut est illud: Ecce vicit leo de tribu Juda (Apoc. V, 5); et ovis in bono ponitur, ut illud: Nos autem populus tuus, et oves pascuae tuae (Psal. LXXVIII, 13), et in malo, ut ibi: Sicut oves in inferno positi sunt (Psal. [Col. 0396D] XLVIII, 15); item patriarcha Jacob ad filium suum: Benjamin lupus rapax (Gen. XLIX, 27); et poeta de persona sancti Pauli ita scribit:

O lupe Paule rapax, quid jam remanebit in orbe,
Quod non ore trahas?
[Col. 0397A] Hinc itaque apparet, quod nullus justificatur vel reprobatur ex nomine.

3. Crescente autem puero, Spiritus sancti gratia augebatur simul in illo. Nam cum jam circiter septuennis esset, parentes ejus illum pro discendis litteris cuidam commendaverunt clerico, hoc veluti religiosi praemeditantes, quod et postea experti sunt gaudentes, ut per juges interventus filii instructi, funes peccatorum, quibus semet circumplexos sentiebant, solverentur. Idem vero pretiosae indolis puer tanta aviditate ac memoria litteras coepit capere, quo paucis annorum decursibus transactis non solum hystorici sensus superficiem penetrarit, verum etiam intimas mysteriorum medullas investigarit. Quamobrem in privatis jam minime contentus [Col. 0397B] est discere locis; sed ubi tunc in Germaniae partibus maxime pollebat scolare studium, patre ducente bithalassum [28 1Kb] [(55) 1Kb] adiit, id est Augense coenobium. Ubi, quoniam ejus fama ingenii pridem audiebatur, gratanter est susceptus, brevique tempore delapso, magistris, qui illius capacitatis acumen senserant, efficitur suspectus. Verumtamen nullo despectionis fastu ex hujusmodi eminentia intumescebat, sed cum omnibus in domo Domini ambulabat cum consensu.

4. Per idem tempus (circa an. 950) fuit in loco praefato [29 1Kb] propter studium scolare quidam Heinricus [30 1Kb] , eximia Francorum Suevorumque prosapia genitus, qui supradictum juvenem maximo sibi adnectens amore, rogavit unice, ut secum ad Herbipolim, [Col. 0397C] quae a rusticis Wirciburg [31 1Kb] vocatur, veniret. Hoc autem ideo propensius suadebat, quod frater ejus, Poppo nomine, monarchiam illius episcopii tenebat [(56) 1Kb] et quendam Stephanum de Italia scolaris doctrinae causa conduxit, qui omnibus ibidem discere cupientibus satisfacere possit. Cumque idem Heinricus in hujusmodi precibus persisteret, omnemque humanitatem, quae discendi ac peregrinandi necessitas exigit, promitteret, petenti tandem acquievit. Venientes ergo simul ad praedictam urbem, scolarem adeunt magistrum, et sub ejus disciplina commorantes, aliquantis diebus habuere propitium.

5. Cum autem quadam die in Martiano de nuptiis Mercurii et philologiae legeret, quomodo utriusque [Col. 0397D] nomen rhythmi profunditate conveniret et non satis diligenter exprimeret: juvenes, ut soliti fuerunt, ad perspicacioris sensus virum Dei Wolfkangum venerunt, et ut numeri difficultatem explicaret, unanimiter postulaverunt. At ille, sicut erat benignus et edoctus, non solum quod rogaverant, verum etiam omnem hujus sententiae scrupulositatem aperiens insinuavit. Quo comperto, magister praefatus ira commotus, ne ulterius suae interesset lectioni, sub [Col. 0398A] interminatione prohibuit. Sicque malignus hostis, inventa hac occasione, tam per se quam per suos complices famulum Dei suffocare temptabat. Sed nimirum, sicut flamma flatibus venti agitata validius accendi solet, ita divini sensus ardor, qui in pectore Wolfkangi a pueritia coaluerat, nullo temptationis imbre potuit extingui. Ex illo itaque tempore, sicut ipse fatebatur, cujus omnia verba sunt credenda, de nullo carnali demonstratore scripturarum apprehendit penetralia, tantoque sibi postea extitit amplius ingenium, quantum distat inter hibernum solem et aestivum.

6. Hujusmodi igitur profectibus vir Dei maturascens, cotidie se ipso robustior virtutibus succrescebat, etiam in corde suo quasdam de convalle lacrimarum [Col. 0398B] ascensiones facere disponebat. Nam nisi amici precibus Heinrici, cum quo familiare habuit contubernium, retraberetur, omnimodo saecularibus renunciaret desideriis. Sed assidue tractans, quia caritas non quaerit quae sua sunt, sed quae alterius, ad tempus distulit quod postea devotus implevit.

7. Brevi dehinc evoluto tempore (an. 956), Heinricus ab Ottone Magno Treverensem suscepit archiepiscopatum, et ut secum illuc adveniret obnixe flagitavit beatum Wolfkangum. At ille aliquandiu resistens, cum bene non posset, male noluit esse rebellis. Profectus est ergo cum amico. Tunc venerabilis antistes internae dilectionis vim, quam erga virum Dei habuit, explere cupiens, beneficiis [Col. 0398C] et dignitatibus tantis voluit eum honorificare, quatinus per omnem episcopatus sui potestatem secundus post se, ceteris praelatus haberetur dignitate. Servus autem Dei cenodoxiam fugiens, semperque prae oculis illud apostolicum habens: Nihil intulimus in hunc mundum, sed nec quid auferre possumus, et: Qui cupiunt divites fieri, incidunt in laqueos diaboli (I Tim. VI, 7, 9), tali honore se dicens indignum, tandem consensit scolasticos juvenes sibi commendari; prudenti usus consilio, ut scilicet ingens doctrinae talentum sibi a Deo traditum aliis exhibendo, sicut dispensator fidelis fructificaret. In quo labore nihil lucri, nihil mercedis sibi more saeculari [exhiberi voluit [32 1Kb] ], sed ut alios lucrifaceret, decrevit operari. De nullo namque discipulorum, [Col. 0398D] sicut plerique solent doctores, illum satyricum clamantes versum:

Nosse volunt omnes, mercedem solvere nemo, (Juv. VII, 157.)
causa remunerationis aliquid exigebat, quamvis a pluribus cogeretur. Nondum vero presbyter ordinatus a carne tamen se abstinuit, nec pretiosa vestimenta quaesivit, vigiliis quoque et orationibus jejuniisque deditus, corpore solummodo, non mente, [Col. 0399A] saecularibus negociis erat implicatus. Juvenes etiam, quos ad erudiendum suscepit, non solum liberalibus exercebat doctrinis, verum etiam moralibus informabat disciplinis. Ut [33 1Kb] autem quantae discretionis esset aliquantum inspiciamus, sicut discipulis ejus narrantibus audivimus, adeo se temperavit inter alumnos, ut, cum quibusdam capacioribus artium vel auctorum difficilia quaeque et profunda enodaret, mox ad idiotas simplicioresque se vertens, et nutricis more quasi lacteum historiae cibum praecoquens suppeditaret [34 1Kb] . Praeterea quicumque pauperes et humanis destituti solatiis in ejus discipulatu morabantur, carnali non minus quam spirituali alimento ab eo refovebantur.

8. Hac igitur tam laudabili conversatione partim [Col. 0399B] visa partim comperta, Heinricus archiepiscopus tam per se ipsum quam per suos familiares Dei famulum aggreditur, rogans ut aut clericale vel monachile coenobium aliquod regendum susciperet. Tunc ille per humilitatis excusationem solitam omni sublimitate se clamans indignum, tandem per obedientiae subjectionem compulsus, consensit ut esset decanus clericorum. Hoc primatu licet invitus vendicato, inreligiosis terrori, ceteris fuit amori, quos scilicet omnes tam minis quam suasionibus, quod ante non consueverant, fecit simul cibum capere et dormire, in claustro lectionibus intendere, et ne intima vel spiritualia neglegerent quibus carnalia suppeterent, delectabiliter admonuit; in omnibus his se praebens exemplum, adeo ut jam a cunctis diceretur non esse [Col. 0399C] clericus sed monachus.

9. Interea praesulem Heinricum contigit Caesaris Ottonis jussione expeditionis causa Romam pergere (an. 964), ibique cum aliquantum tempus moraretur, nimis aegrotare. Sed cum se desperaret convalescere, vocavit ad se Caesarem, et exposuit ei beati Wolfkangi qualitatem, obsecrans ut Treveris litteras mitteret, cum quibus, ne a nullo idem Dei famulus injuriaretur, interdiceret. His precibus gestis, persolvit debita mortis. Qua fama Treveris audita, sanctus Wolfkangus primo nimium contristatur [35 1Kb] , deinde consolari coepit, quoniam quae diu de saeculi contemptu cogitarat tunc peragere licebat. Cumque [36 1Kb] jam confirmata mente repatriare vellet, archiepiscopus Coloniensis Bruno, qui et ducatum [Col. 0399D] tenuit Lutringensem [37 1Kb] , fecit eum ad se venire, ac promittens illi omnem humilitatem necnon [38 1Kb] pontificatus honorem, conatus est secum detinere. Haec sanctus renuit, quia semet in ardua fixit. Aliquandiu tamen cum illo conversatus est. Unde et frequenter postea retulit, quia eidem Brunoni episcopo similem [Col. 0400A] in omni probitate raro viderit. Notandum autem merito, quantae perfectionis vir iste fuerit, cui tanta prosperitas saecularis promissione egregii praesulis arrisit, plurimaque quae scribi fastidiosum est, nec tamen adhaesit. Magni enim constat meriti, haec omnia relinquere, seque in hoc saeculo mendicum facere.

10. Gloriosus ergo archiepiscopus Bruno virum Dei sentiens artioris vitae conversationem aggredi velle, cum amabili tripudio dimisit eum juxta placitum abire. At [39 1Kb] ille domum veniens, ab omnibus cognatis et amicis amabiliter est susceptus, obviamque habuit, ut ita dicam, Syrenes velut alter Ulyxes. Tunc omnis parentela omnisque cognatio meliorem substantiae hereditariae portionem pollicentes, plures [Col. 0400B] quoque amici flagitantes, ne se desereret, dicunt: In [40 1Kb] te omnis domus inclinata recumbit. Non defuerunt etiam qui adderent, quia Scriptura praecipit parentibus obsequendum. Agonitheta autem Dei contempnens omnia, ipsius Domini nostri Jesu Christi opposuit verba dicentis: Qui amat patrem aut matrem plus quam me, non est me dignus (Matth. X, 37). Legebat forsitan quod sanctus Hieronimus ad quendam scribit amicum [(57) 1Kb] : »Licet parvulus in collo pendeat nepos, licet sparso crine scissisque vestibus ubera quibus te nutrierat mater ostendat, licet pater in limine jaceat, percalcato patre citius perge, siccis oculis ad crucis vexillum evola. Summa pietas est in hac re te fore crudelem.« Intuebatur etiam Johannem baptistam, cui [41 1Kb] quamvis sancta [Col. 0400C] fuerit mater et sacerdos pater, tamen utrosque relinquens, ne cum hominibus habitans pollueretur, in eremum secessit. Hujusmodi igitur exemplis incitatus, parentes seorsum convocans, dixisse fertur: »Rerum substantialium portionem, quam mihi disposuistis dare, inter vos dividite. Est namque quidam praepotens ac dives dominus qui grande patrimonium mihi, si illi fideliter servire volo, promisit, in quo pars hereditatis meae, et ipse est qui restituet hereditatem meam mihi. Credo etenim, quia daturus est mihi tam sufficiens beneficium, ut et vobis aliquod praebere possim [42 1Kb] adjutorium. Quapropter rogo, ne tanti beneficii promissa lacrimabili interrumpatis querimonia; sed parate quae sunt ad haec necessaria. Non enim quaerit neglegentem sed studiosum [Col. 0400D] servitorem dominus talis.« Mox alacriores effecti parentes, nomen et locum quo vellet ire investigant. Quibus ille dixit: Modo scire non potestis, postea vero scietis. Deinde sciscitantibus eis, si aliquem suorum habere dignaretur in comitatu, prorsus contradixit. Paucis vero diebus transactis, tulit [Col. 0401A] secum duos juvenes, et spiritalem Isaac, suum scilicet votum, quod offerre Deo volens in holocaustum, venit ad monasterium solitariorum in tenebrosa silva constitutum [(58) 1Kb] . Illuc nempe propter artiorem regulae disciplinam, quae ibi noscitur esse, Dei famulus elegit tendere. In illis autem diebus coenobitis loci ipsius spiritalis praefuit [(59) 1Kb] Pater, Anglorum gente procreatus, nomine Gregorius, qui juvenilibus annis patriam, parentes, feminam quoque sibi desponsatam relinquens, ad monasterium convolavit. Cujus vitam religiosissimam, quia non opus est hic retexere, praetermittimus, ne a proposito deviemus. Hujus ergo abbatis magisterio servus Christi Wolfkangus se commendans, veterem cum suis actibus hominem deposuit, et novum monasticae conversationis [Col. 0401B] habitu induit. In qua quanto rigore qualique observantia vixerit, et virtutum suarum exitus et multarum salus animarum ostendit. Transacto itaque tirocinii sui tempore, multi vicinorum monasteriorum probitatis ejus fama respersi ad illum venerunt. Quos omnes, accepta abbatis licentia, in auctoralibus simul et artificialibus doctrinis et, quod his eminet, moralibus aedificavit disciplinis.

11. Eodem tempore beatus antistes Oudalricus, cujus sanctitas per totam redolet Europam, visitandi fratres causa ad illud solito more monasterium devenit. Et cum aliquot ibi dies moraretur, cognita sancti Wolfkangi qualitate, magno caritatis affectu eum studuit amplecti et venerari. Non multo post etiam, quamvis renitentem, ordinavit presbyterum. [Col. 0401C] Tunc vir Dei sacerdotii dignitate sublimatus, implere desiderans quod est appellatus, omni humilitatis sarculo suum scopebat spiritum; sicque per vota, quae sua distinxerunt labia, holocausta fideliter obtulit medullata; et quia contritione tali semet Deo cotidie offerre studuit, divinae visionis gratia sublimari meruit.

12. Nam cum pro sua aliorumque salute jugiter exoraret et hujusmodi preces sanctorum suffragiis intentissime commendaret, beatum [(60) 1Kb] Christi confessorem Otmarum, cui se suaque frequentissime commendabat, sibi in somnis asstare videbat. Quem jussus intendere, ab eo hujusmodi accepit verba: »Quia rogatus a te ut intercederem pro te, manifesto nunc tibi quaedam futura, quae tibi provenient [Col. 0401D] intercessionis meae cura. Pauper et inops de hac provincia egredieris; sed in alia, in qua pro amore Domini exulaberis, episcopatum caducis rebus satis locupletem praedestinatione divina suscepturus eris. Cujus in administratione si fidelem te exhibueris, expletis viginti duobus annis, vitam transitoriam eris exiturus et aeternam ingressurus. Et hoc procul [Col. 0402A] dubio scito, quod animam Conditori redditurus es in loco ubi sub nomine Christi a Christianis memoria mea veneratur et colitur. Quo me in hora exitus tui Aegypto hujus mundi spero adventurum cum ceteris, quos de civibus supernis ad te venturos consolatores habere merueris.«

13. Hujusmodi ergo visione percepta, eo ampliu quo certius intendebat [(61) 1Kb] aciem mentis in speculum divinae contemplationis, reputans jugiter secum qualiter in salutem aliorum sibi concessum duplicaret talentum. Hujus rei gratia abbatis sui licentia monasterium, et non monachum deserens, immo secundum Apostolum (I Cor. XII, 31) majora charismata aemulari cupiens, per Alemanniam devenit exul in Noricum. Ad cujus orientalem plagam cum [Col. 0402B] humili comitatu pergens, praedicandi gratia Pannoniae petit confinia. Ubi cum veterum fructices errorum extirpare [43 1Kb] et steriles squalentium cordium agros evangelico ligone proscindere frugemque fidei inseminare frustra laboraret, a Piligrimo Pataviense pontifice ab incepto revocatus est opere. Dolebat enim idem pontifex tantum colonum in sulcis [44 1Kb] sterilibus expendere laborem. Cumque ab eo revocaretur omnique humanitatis studio susciperetur, apud illum rogatus commorabatur aliquot diebus.

14. Quo [(62) 1Kb] commorationis tempore (an. 972) idem episcopus optime usus, utpote qui erat sagacitate omnimoda plenus, juxta quod Apostolus docet: Probate spiritus si ex Deo sint (I Joan. IV, 1), clandestina et manifesta divini servitii observatione [Col. 0402C] ac assidua sacrae Scripturae indagatione satis probavit hunc quem susceperat peregrinum non esse gyrovagum, sed stabilem verae fidei domesticum. Unde et quosdam de suis familiariter alloquitur, dicens: »O quam felix ecclesia, quae Deo volente isto donabitur sacerdote. Ergo necessarium valde videtur mihi et utile, ut huic famulo Dei petam regimen Ratisponensis episcopii; quia optime convenit, sicubi abundat bona voluntas [45 1Kb] , ut eam etiam ad bona opera procedere faciat bene collata facultas. Donum quippe, quod hic vir seminare voluit in duratis cordibus paganorum, et salutis obsequium, quod repulit caecitas illorum, quandoque fortassis, hoc eodem agrum dominicum excolente, dabit fructum suum in populis Christianorum.« Ad haec quidam respondentes [Col. 0402D] dixerunt: »Qui fieri potest, ut iste pauper et ignotus ad honorem tanti episcopatus mereatur pertingere, cum jam nonnullae celebres cognitioresque personae hunc sibi apud imperatorem dignius valeant acquirere?« Quibus ille dixit: »Divina et humana inter se valde probantur distare judicia. Scrutator namque cordium et renum ab initio mundi elegit contemptibilia [Col. 0403A] et ignobilia, ut confunderet fortia; e contrario vero mundus quod suum est superbe ad horam extollit, sed in brevi [46 1Kb] cum confusione distollit. Unde operae pretium censeo, ut cum auxilio marchicomitis, cujus consilio multa solet facere imperator, petam [47 1Kb] , ne per ambitionem quemquam ad praedictum episcopatum assumat, sed ob aeternam remunerationem, quemcumque humilem et modestum ac eruditum invenerit necnon officiis ecclesiasticis aptum esse probaverit, hunc, cujuscumque sit conditionis vel parentelae, promoveri faciat ad culmen ecclesiae.« Quid plura? Per legationem episcopi ac suggestionem marchicomitis imperator Otto secundus suae et ecclesiasticae utilitati prospiciens, immo, quod verius est, nutu Dei, in cujus manu cor regis, [Col. 0403B] admonitus, omnes, qui pro eodem episcopatu adipiscendo laborabant, avertit, et se totum ad electionem venerandi viri Wolfkangi convertit. Sicque legatos celeriter misit, ut idem famulus Dei in locum cathedrae pontificalis eligeretur, deinde, vellet an nollet, ad Franconofurt, ubi imperator Natalem Domini celebraturus erat (an. 972, Dec. 25), deduceretur. Legati [(63) 1Kb] vero, ut jussi fuerant, pergentes, invenerunt eum cum praenominato episcopo commorantem, sed jam ad patriam repedare cogitantem. Ignarus enim erat rerum pro se gestarum, et idcirco animum intendit aliorsum. Cumque legati, quare venerint, ei indicarent, primum recurrit ad secretarium cordis, se suaque Deo commendans in intimis; dein episcopo Piligrimo, cujus caritate illic detinebatur, [Col. 0403C] causam legationis exponens, dixit: Hoc novum [48 1Kb] , quod mihi per nuntios imperatoris venit, caritas tua, ut arbitror, fecit. Sed licet meae parvitati timorem incutiat, praemium tamen bonae voluntatis, qua tanta excogitasti, pietas tibi divina rependat. Tunc arrepto itinere cum his qui missi fuerant ab imperatore, perrexerunt ad civitatem Ratisponam (an. 973); ubi clerus et populus, ut imperator petiit, secundum morem ecclesiasticum unanimiter sanctum Wolfkangum elegerunt. Sicque eum cum universali legatione ad curtem regiam miserunt. Cumque in praesentiam Caesaris esset delatus, ante pedes ejus venialiter prostratus, se dixit indignum, indoctum, ignobilem, sub monachi professione degentem [Col. 0403D] sine licentia sui abbatis nihil accipere debere; postremo ne sanctum locum sua foeditate violaret imploravit. Imperator autem videns deifice renuentem, magis de probitatis ejus dignitate certus, quoniam in eo speciale quiddam agnovit, quamvis [Col. 0404A] reluctanti multumque gementi episcopatum commendavit. Deinde [(64) 1Kb] cum comitatu fideli multorum remissus, Ratisponam est ingressus, in qua cum canticis laeticiae et exultationis voce suscipitur, atque more pontificum inthronizatur, a [49 1Kb] clero et a populo summo pastori commendatur, necnon a Friderico archiepiscopo illiusque suffraganeis post aliquot dies in sacerdotem apostolicum ibidem consecratur (an. 973). Quam ille consecrationem nolens vacuo secum portare vocabulo, die noctuque pontificali [50 1Kb] studiosissime excoluit officio. Non enim ob episcopale fastigium mutare voluit monasticum habitum, sed quam intus habuit humilitatem, foris ostendit per operum bonorum claritatem. Memor etiam sententiae, quae dicit: Principem te constituerunt, noli extolli, [Col. 0404B] sed esto in illis quasi unus ex illis (Eccli. XXXII, 1), non dominari quaerebat in clero, sed forma esse studuit gregi Dominico, tractans assidue quod per Ezechielem prophetam contra malos pastores dicitur: Vae pastoribus, qui pascebant semetipsos et non greges meos (Ezech. XXXIV, 2).

15. Perspectis ergo et cognitis rebus episcopii, beatus praesul Wolfkangus cum vidisset in civitate Ratispona monasticae vitae inreligiositatem, crebro suspirans dicere fertur: Si monachos haberemus, reliqua satis suppeterent. Cumque sui familiares quidam responderent, per multa loca monachos superabundare, dolens et lacrimans dicebat. O quam defecit sanctus! o quam diminutae sunt veritates a filiis hominum! Quid prodest sanctitatis habitum sine operibus [Col. 0404C] gestare? Regulares monachi beatis aequiparantur angelis, saeculares vero monachi apostaticis. Haec autem ideo locutus est, quoniam [51 1Kb] cernebat monachos in beati Emmerammi martyris coenobio constitutos abbate carere et quasi oves errantes sine pastore. Per [52 1Kb] multa namque tempora consuetudo [(65) 1Kb] fuit in Ratisponensi ecclesia, ut qui antistites iidem essent et abbates. Sed hoc inde accidit, quia dum praesules coenobium praedictum ab imperatoribus vel [53 1Kb] regibus obtinentes in potestatis suae arbitrium redigerent, obeunte illo quem invenerunt, nullum deinceps abbatem substituere curaverunt, verentes scilicet [(66) 1Kb] ne forte, si monasterio juxta regularis vitae usum pastor et rector praeficeretur, [Col. 0404D] ipsorum abusiva potestas vel obsequium minueretur. Cum igitur eo modo episcopi monasterii bona retinerent atque distraherent nec monachis necessaria providere curarent, dabant eis licentiam undecumque possent acquirere, quibus in victu et vestitu [Col. 0405A] egerent. Quae scilicet omnia sanctus praesul dolens et emendare volens, misit ad Treverense monasterium, in quo beatus Maximinus corporaliter requiescit, et inde quendam in regulari disciplina strenuum, nomine Ramuoldum, advocavit, qui quondam sub Heinrico archiepiscopo ejus concapellanus fuit. Hunc itaque assumens, in primis praepositum constituit, dehinc abbatem in Sancti Emmerammi coenobio ordinavit.

16. Quod [(67) 1Kb] quidam de consiliariis ejus indigne ferentes, dicebant: »Utquid tibi et successoribus tuis perdis bona ad Sanctum Emmerammum pertinentia? Laudant te multi, sed in hoc non laudant, immo vituperant. Utere ergo pontificis ac abbatis officio, sicut antecessores tui facere consueverant [Col. 0405B] usque modo, ne carerent quarumdam rerum emolumento. Hujusmodi quippe insipientia est sapientiae sale condienda.« Quibus ille respondit, dicens: »Non erubesco insipiens et stultus dici propter Dominum. Nam novi illud apostolicum: Sapientia hujus mundi stultitia est apud Deum (I Cor. III, 19). Hoc autem scire vos volo, quia numquam mihi imponam onus, quod portare non valeo, episcopi scilicet et abbatis nomen mihi vindicando. Sicut enim, beato Gregorio attestante [(68) 1Kb] , indecorum est, ut in corpore humano alterum membrum alterius fungatur officio, ita nimirum noxium simulque turpissimum, si singula rerum ministeria personis totidem non fuerint distributa. Sufficit namque episcopo ut summa vigilantia insistat pastorali officio, et abbati [Col. 0405C] satis laboriosum providere fratrum salutem resque monasterii sui per omnia bene procurare. Unde etiam et ipse distribuere debet inter fratres officia, ut leviget [54 1Kb] onera sua. Ceterum, ut prosequar [55 1Kb] quae proposuistis, beati Emmerammi martyris bona, quae me pessumdare conquesti estis, perdere nolo, sed illi cui tradita sunt ac servorum Dei usibus omnimodis conservare volo. Ita etenim mihi optime famulantur, si illis, quibus deputata sunt quique exinde providendi constant, abundanter exhibentur.« [Col. 0406A] Cumque haec atque hujusmodi verba plurima retulisset sanctus Wolfkangus, ita obstructum est os loquentium iniqua, ut ea quae prius vituperabant laudarent, dicentes: »Humanis divina, ut justum est, praetulisti; rationis nostrae nugacitatem et sapientiae tuae excellentiam ostendisti. Quid jam nobis restat agendum, nisi [56 1Kb] ut pariter collaudemus Dominum, qui Ecclesiae suae donavit te praesulem talem et tantum [57 1Kb] ? Jure quidem Dominum per te laudamus [58 1Kb] in aevum; jure tibi totis paremus ad omnia votis.« Constituto itaque Ramuoldo abbate (an. 975), non passus est beatus Wolfkangus eum vel sibi commissos monachos penuria ulla rerum victualium angustiari; sed eo modo ut animarum, ita et corporum curam habens, talia [59 1Kb] tantaque praedia monachorum [Col. 0406B] usibus possidenda contradidit, de quibus absque dubio non solum iidem monachi, sed etiam hospites et pauperes servitoresque coenobii sustentari ac procurari sufficienter possent.

17. Post haec quoque alia duo monasteria virginum in urbe Ratispona constituta, id est Superius et Inferius monasterium [(69) 1Kb] , ad regularis vitae normam studuit perducere. Hae enim quoniam [60 1Kb] sub canonicae vitae institutis degebant, et pro licito saecularibus negotiis sese ubique injungebant, occasione hujusmodi plurima inter eas spiritalis vitae dampna contingebant. Quae omnia cum beatus praesul jugiter attenderet et pro his corrigendis diu frustra laboraret, cogitavit ut in aliquo sui juris loco professionis monasticae virgines constitueret; cumque eas [Col. 0406C] sibi subditas ad vitam perduceret regularem, aliae facilius ipsarum exemplis ad eamdem incitarentur religionem: quod et ita factum est. Nam in ipsius municipio civitatis ad Sanctum Paulum congregationem aptavit sanctimonialium; ex quarum consideratione ceterae quoque mutari coeperunt. Porro ipse sanctus praesul [61 1Kb] pro his Deo jugiter supplicans, tam divina revelatione [62 1Kb] quam humana auctoritate roborari meruit. Sed revelatio divina super Inferiori monasterio, ut accepimus [(70) 4Kb] , contigit ita. Solebat [Col. 0407A] namque praedictus praesul tam nocturnis quam diurnis horis universa coenobia in urbe posita saepius adire, ibique et orandi causa, simul et explorandi quomodo Deo [63 1Kb] divinum servitium illic ageretur, aliquandiu commanere. Cumque hoc modo in monasterio Inferiori, ubi sanctus Herhardus corporaliter requiescit, nocte quadam consisteret, subito sopori dedito idem sanctus Herhardus [64 1Kb] ei quasi veste humida indutus apparens dixit: Precum tuarum, quas Deo jugiter pro communi salute studes offerre, scias me fautorem esse. Unde sicut ego tuis, ita, quaeso, tu meis in hoc loco satisfacias votis. Quod enim me veste humida cernis indutum, scito ex hoc evenisse, quia a commorantium hic sanctimonialium lacrimis quidem assiduis, sed ita, proh dolor! frustratis, [Col. 0407B] perfusus sum, ut per multum jam tempus nihil semet emendent, nihil ab his vitiis, pro quibus easdem lacrimas precesque suas ad me effundunt [65 1Kb] , abstinere curent. Quamobrem jura canonicae vitae, ex cujus occasione hactenus tanta neglegentia hic extitit, destrue, et monasticae vitae disciplinam instrue. Ex qua visione sanctus Wolfkangus certior factus, ad instituendam ibidem religionem monasticam summa se devotione accinxit. Quale autem idem venerandus praesul coelestis oraculi prodigium acceperit, cum in Superiori virginum monasterio monachicam vitam institueret, subsequentia verba declarant. Illuc ergo more solito adveniens, et ad celebranda missarum officia se praeparans, quasdam sanctorum reliquias, quae ibidem celeberrimae habebantur, [Col. 0407C] sumpsit, et in illius altaris, in quo celebraturus erat missas, cornu sinistro posuit. Deinde in orationem se prosternens, precibus intimis a Deo poposcit, ut, quia saecularem vitam sinistra, spiritalem vero signat pars dextra, si sibi placeret, illic canonica institutio, quae utique neglegentes quosque sinistrorsum trahit, permutari, et monastica vita, quae dextrorsum currit, institui: ita dignaretur revelare, ut antequam missas celebrandas consummaret, easdem reliquias a sinistro in dextrum altaris [Col. 0408A] cornu suae gratiae nutu transferret. Completa itaque hujusmodi oratione, missas coepit celebrare. Interea vero juxta preces viri sancti reliquiae sanctorum praedictae, absque ullo tactu humano, de sinistra ad dextram altaris partem videntur coelitus transferri. Quo miraculo viso, gratias egit Deo indubitanterque etiam ibidem vitam instituit monachilem. Sic ergo beatus Wolfkangus pro institutione virginum monastica edoceri meruit revelatione divina. Cui videlicet revelationi adjutorium quoque humanum cooperando ita affuit. Per idem namque tempus quo gerebantur praedicta, Heinricus, Caesaris Heinrici genitor, ducatus monarchiam tenebat in Pagoaria. Hic igitur cum esset sollicitus cultor divinae religionis, id officii beato Wolfkango commisit, tam [Col. 0408B] petendo quam jubendo [66 1Kb] , ut in monasteriis puellarum supradictis disciplinam vitae monachilis institueret. Tali ergo auctoritate vir Dei undique roboratus, tanto studiosius quanto licentius instabat, ut in omnibus virginum coenobiis, quae vel sub aliena vel sub sua ditione in urbe erant posita---nam illa duo supradicta duci, tertium vero, id est Sancti Pauli coenobium, episcopo subdebatur---unam eandemque sanctitatis regulam ac disciplinam institueret. In tantum autem, gratia divina largiente et beato Wolfkango corrigente, in eisdem sanctimonialibus convaluit castitatis religio et regularis vitae professio, ut ipse dux praefatus, divino compunctus amore, filiam suam, vocabulo [67 1Kb] Brigidam [68 1Kb] , earum jungeret collegio. Sed et usque in [Col. 0408C] diem hodiernum, meritis ipsius suffragantibus, tali vigent incremento virtutum, ut inter sanctimoniales ceteras videantur fore speculum. Idem quoque de Sancti Emmerammi monachis fas est dicere, quousque abbatem Ramuoldum, quem ipse praefecit illis, contigit praeesse. Post ejus vero discessum (an. 1001) illorumque quos ipse instituerat, tunc peccatis exigentibus, sicut quondam Joseph mortuo filii Israel dura servitute carnali in Aegypto comprimebantur, ita et Sancti Emmerammi coenobitae, [Col. 0409A] multis pseudopraepositis succedentibus, omnimoda spiritualis vitae destructione contriti sunt. Sed haec omittentes ad proposita redeamus.

18. Cum ergo hoc quo jam dictum est modo sanctus Wolfkangus desudasset super institutione monastica, non minori quoque studio sese accinxit ad instituenda ordinis canonici jura. Quem quia propter antecessoris sui Michaelis episcopi invalitudinem destitutum invenit, omni sagacitate et industria emendare studuit, primum quidem ut sufficientiam victus et vestitus canonicis affatim exhiberet, deinde ut post se custodes idoneos provideret. Disposuit etiam ut in refectorio simul comederent, simul dormirent, ne claustrum incongruis horarum spatiis egrederentur, ne silentii statuta frangere [Col. 0409B] conarentur. Juniores ut scolaribus studiis interessent praecepit, seniores vero ut psalmodiis vel lectionibus aut orationibus vacarent decrevit. Ut autem adolescentes in capiendis scientiae liberalis noticiis forent agiliores, frequenter voluit tabulas eorum cernere dictales. Plerosque etiam eorum proficiendi causa beneficiis incitavit; qui autem desides erant et neglegentes increpavit [69 1Kb] .

19. [70 1Kb] Monasticis ergo et interioribus rebus rationabiliter ordinatis, discretus Dei cultor nequaquam exteriora omisit providere; sed sicut urbanis et coenobitis documenta dedit, ita etiam totam perlustrans suam diocesim, cunctos salutiferae praedicationis odore adspersit. Quapropter cum missarum sollemnia celebrasset ex more [(71) 1Kb] , in tantum [Col. 0409C] plebem assuefecit ecclesias [71 1Kb] frequentare, ut per dies sollemnes vix domi remanere viderentur custodes. Ad praedulcem enim tanti pontificis exhortationem certatim sexus utriusque turba confluere solebat, quam illuc fragrantia [72 1Kb] caelestium aromatum adduxit, apium videlicet instar, quas post se trahere videtur mellis odor. Quibus Pater pius summopere desiderans esse aptus et utilis, in disputatione regni caelestis perplexis ac sophisticis minime utebatur sententiis, sed sic melliti oris dulcedinem per quandam ineffabilem temperabat austeritatem, ut simplici et optimo genere locutionis tangere videretur intima cujusque cogitationis, talique arte ex nonnullorum oculis lacrimarum eliceret imbres. Hanc siquidem a Spiritu sancto acceperat gratiam, ut hi, [Col. 0409D] qui praedicanti assisterent eumque intente audirent, raro aut numquam abscederent ab ejus praedicatione sine lacrimarum effusione. Quo pergrandi bono, a largitore omnium bonorum concesso, per malitiam suam sauciatus humanae salutis inimicus, invidiam, quam semper habebat, quibus poterat viribus contra illum exercebat.

20. Nam [(72) 1Kb] die quadam cum [73 1Kb] in urbe Ratisponensi [Col. 0410A] ad populum solito more concionaretur, diabolus subito concitavit turbinem, et cum turbine tumultuosam turbationem, ac nihilominus cum turbatione confusum murmur populi et clamorem, necnon super tectum ecclesiae fragorem dedit ingentem, et intra ecclesiae receptacula pulverem dispergens ac nebulam, aliquorum obtutibus caliginem infudit tenebrosam. Quibus ex improviso visis et auditis populus perterritus, immo, quod pejus erat, pene mente alienatus, coepit concurrere et discurrere, incertus in quam partem se tutius ac rectius posset convertere. Interim audiebantur voces hinc dicentium: In urbe grande saevit incendium; inde clamitantium: Ecce seditione facta multorum gladiis caeduntur jugula. Cumque pro clamoribus hujuscemodi [Col. 0410B] [74 1Kb] sedandis multum, sed incassum, fuisset laboratum, tandem qui erant tantis inimici machinationibus ludificati, ita gregatim eruperunt de ecclesia, ut vix pauci remanerent in illa. Tunc episcopus, quem tantae commotio tempestatis propellere nequivit, clamavit et dixit: Domine Jesu Christe, solita fidelibus tuis gratia concede, ut hodie videant gloriam nominis tui et confusionem diaboli. Quae verba secuta est serenitas aeris, et serenitatem recursus in ecclesiam plebis. Cui venerabilis antistes mox sacrae doctrinae verba effundens, adeo illa die, sibi Spiritus sancti gratia dulcedinem sermonis instillante, profuit, ut manifeste inimicum vicerit vel fugaverit, qui perturbationis nimietate ad horam pene omnibus nocuit. Unde et postea fidelium devotio [Col. 0410C] hanc consuetudinem pro lege coepit habere, quo per stationes episcopum turmatim praevenirent et sequerentur, ac praedicationis erogationem summa affectione amplecterentur.

21. Alio quoque tempore, beato Wolfkango in basilica sancti Pauli apostoli celebrante missarum sollemnia, plebs more solito aderat multa. Cumque [(73) 1Kb] eum ex astantibus quidam miles stolidus veste humili adspiceret indutum, atque dehinc sacerdotalibus vestimentis videret infulatum, plebeia stoliditate despexit, et cordis ore [75 1Kb] murmurans, dixit: O quam insipiens fuit imperator illo tempore, quo pannosum istum ac despicabilem in pontificali promotione praetulit potentibus personis, quae abundant [Col. 0410D] in regionibus suae ditionis. Quam murmurationem, qui novit cogitationes hominum, eodem momento et clementer increpavit et evidenter ad emendationem hujus vitii manifestavit. Nam ut in Evangelio ad cogitata respondit Dominus, ita hujus hominis cogitatam murmurationem ad [76 1Kb] tempus non abscondit, quo et in praesentiarum corrigeretur ac murmurationis malum in futurum ab aliis devitaretur. Nimio quippe terrore subito correptus, asstantium [Col. 0411A] sustentatione vix residere potuit Quem cum videret dominus suus tremebundum et pallidum, ilico accurrens sciscitatus est, quid haberet vel quid pateretur. Tum [77 1Kb] ille sacerdotibus adhibitis confessus est, quia contra virum Dei male cogitaverit et ob hoc periculoso timore perculsus sit. Quo audito, idem dominus ejus, putans illum remedio facili posse curari, profectus domum vexit secum, et aliquot diebus retinens curam exhibuit. Sed cum nullatenus ibidem posset curari, reduxit eum in civitatem Ratisponam, ubi et illi contigit hujusmodi infirmitas. Ibi ergo ad episcopum veniens, cum vellet aegroti hominis aerumnam et suam exponere querelam, vir Dei praeveniens illius sermonem dixit: Tace, scio quid velis. Et conversus [Col. 0411B] ad vicedominum Tagininum [(74) 1Kb] ait: Frater, tolle aquam benedictam juxta lectulum meum sitam, ac sparge super hominem prae foribus cubiculi stantem. Qui parens jussis, respersit aqua virum benedicta. Ipse vero episcopus contra ostium crucem faciens, verba quaedam salutifera tacite protulit, et sanatus est homo in illa hora.

22. Videtur jam dicendum, quali conversationis usu cotidie constrinxerit semetipsum. Tanta siquidem observantia vixit, ut pro exempli materia jure propalari possit. Quamvis enim universa illius gesta nesciamus et quae scimus digne proferre nequeamus, pauca tamen e pluribus utcumque exprimere temptamus. Postquam igitur praesulatus apicem suscepit, non melioribus vestimentis, non delicatioribus [Col. 0411C] cibis, non mollioribus lectisterniis, quam antea, fuit contentus. Vigiliis quoque et orationibus, quibus antea solebat, praesul factus persistebat. Nam saepius circa mediam noctem tam latenter de lecto surrexit, ut eorum aliquis, qui coram ipso dormiebant, raro sentiret; intransque in ecclesiam, ita obseravit illam, ut quid intus ageret nullus hominum intellegere posset. Ibi ergo usque matutinas vigilans permansit ad horas. Finitis vero matutinalibus canticis, si nondum lucescebat, pro lassis artubus recuperandis, vestitus parum dormiebat, et hoc totum, acsi fuisset in claustro, agebat cum silentio. Cumque necessarium foret, ut post primam loqueretur---prius enim lectioni [78 1Kb] vacabat---, alloquio communi fuit gratissimus, et in tractandis ac disponendis [Col. 0411D] rebus acumine consilii providus. Quanta etiam observatione corporis et sanguinis dominici sacramenta celebraverit, quantisque suspiriis et lacrimis per spiritum contribulatum summo sacerdoti se mactaverit, impossibile nobis est replicare. Porro refectionis tempore non solum se, sed etiam convivantes, ne se per temulentiam ingurgitarent, observabat; ceterisque avide manducantibus, ipse parcius gustabat, intendens magis lectioni, quam [Col. 0412A] suae semper interesse voluit refectioni. Mendici et pauperes, quos ipse vocabat dominos et fratres, coram se residebant in subselliis, ut caute perspiceret quomodo ministraretur illis. In his utique se credens Christum suscipere, omnimodo solebat eos venerari et reficere. Si forte plures adessent, pauperrimi introducebantur. Nullus tamen eorum qui foris remanebant absque elemosinae donis vacuus discedebat, quia omnium escarum, quae ad mensam ejus deferebantur, portio tanta reservabatur, ut non solum pauperes deforis remanentes, sed etiam circumquaque in habitaculis commorantes recrearentur. Surgens autem de prandio, reliquum tempus consumpsit legendo. Vespertinis vero laudibus expletis, ni legitimum interrumperet jejunium [Col. 0412B] propter commanentes coenabat. Ingens ibi reverentia, vanitas nulla ibi habebatur. Post completorium ni orando nihil prorsus loquebatur. Talis itaque erat ei consuetudo cotidiana.

23. Inter haec etiam egregius pastor [79 1Kb] pagenses sacerdotes, qua cautela populum Dei baptizarent et docerent subditos, sollicitus investigavit; sacramentalia vasa, missalia vestimenta, libros, chrismatis observationem quali tractarent industria, disquirit; et prae omnibus, ut castitatem sequerentur, milies inculcavit, subjungensque inter cetera dixit: »Quidam ita diabolicis falluntur deceptionibus, ut credant, quamvis in peccatis jaceant, illius sacrosancti cibi ac potus perceptione se purgandos.« Testimonium quoque intulit propheticum dicens: Dilectus [Col. 0412C] meus in domo mea male operatus est; numquid carnes sanctae mundabunt eum? (Jer. XI, 15); et illud: Operiebatis lacrimis altare meum, ait Dominus, sed non respiciam ad sacrificium, nec accipiam quid de manu vestra (Malach. II, 13). »Quisquis igitur in sordibus est, det honorem Deo et non praesumat ad ejus sacramentum impudenter accedere, donec lavet per poenitentiam maculas immunditiae.«

24. Sub ejusdem sancti praesulis temporibus accidit ut, vini penuria, quidam cum aqua vel aliis potuum generibus missarum celebrarent sacramenta. Quod vir Dei comperiens, tantum effudit lacrimarum imbrem, ut crederetur sui corporis amittere sospitatem. Cum autem acutis verborum redargutionibus eos qui talia praesumebant feriret, et illorum [Col. 0412D] defensiones, licet inanes, quod non possent acquirere vinum, audiret, mox omnes vitii hujus occasiones abscidit hoc modo. Praecepit namque, ut per singulos menses 12 presbyteri venirent, et de cellario suo vinum acciperent aliisque dividerent. Cujus caritativae distributioni convenienter aptatur ille psalmistae versiculus: Dispersit, dedit pauperibus, justitia ejus manet in saeculum saeculi (Psal. CXI, 9).

[Col. 0413A] 25. Cum igitur spiritualis pastor tali super gregem sibi commissum custodia vigilaret, in eos etiam qui sub aliorum praesulum tutela fuerant, misericordiae viscera exhibebat. Si enim a quoquam illorum indicaretur sibi, quod aliquod vel in divinis vel in humanis rebus pateretur dispendium, non aliter [80 1Kb] quam qui sustinuit condolens, verbis et rebus impendel at auxilium. Qua de re familiaribus suis frequenter mussitantibus [81 1Kb] cur ita faceret, quia unumquemque suus rector providere debuisset, dedit responsum dicens: »Elemosina Graecum est vocabulum, apud nos autem interpretatur opus misericordiae. Omnia quippe bona opera, quae in hac praesenti vita quique fideles operantur, hoc uno nomine compaginantur. Convenienter enim opus misericordiae [Col. 0413B] exercet, qui primo semetipsum et alios sibi subjectos in Domino, placita conversatione non sinit egere, deinde, sicut ait Apostolus: Dum tempus habemus, operemur bonum ad omnes (Gal. VI, 10), suos non cessat proximos adjuvare.«

26. Quodam tempore cum famis acerbitas multos mortales premeret et propter hanc necessitatem infinita populi turba ad beatum Wolfkangum veniret, ille convocatis praepositis jussit, ut unicuique de longinquis regionibus venienti quantum vellet darent, eo tamen tenore, ut cum domum repedarent, dimidiam ipsius annonae partem pauperibus erogarent; ipsosque dispensatores, ne munera super hac erogatione acciperent, artissimis obligavit juramentis. Cumque in eadem famis tempestate quidam [Col. 0413C] negotiatores, coemendi causa frumenti, cum carpentis praeterissent, ubi sanctus praesul mansitabat: mox comperientes ibidem esse eundem praesulem, speciosa elegerunt vasa, cum quibus propinando ministratur, et pro oblatione ei miserunt. Ille vero, sicut erat laeto vultu, vascula quidem suscipere jubebat, sed cibis et potibus referta cum gratiarum actione remittebat. Deinde triticea largitione consolatos ea qua superius dictum est ratione, gaudentes remittebat.

27. Ut autem sancti praesulis major adhuc benignitas cognosci queat, unum ejus memorabile factum patefiat. Quoniam ergo semper pauperes in ejus vicinitate commorabantur, unus eorum cubiculum intrans, de cortina quae pendebat ad lectum [Col. 0413D] ejus partem abscidens non parvam, festinanter aufugit. Unus autem de inquilinis quod factum est videns, pedetentim secutus est reum, et apprehendens, quia flagellare non ausus est, illum beato viro praesentavit. Quo facto, circumstantes, ut ille reus diris castigaretur verberibus, flagitando insistebant. At ille mansuetus, cui derelictus est pauper et qui semper orphano fuit adjutor, per quasdam rhetoricas defensiones asserens, majorem culpam esse eorum qui observare cubiculum debuerant, reum excusavit. Deinde conversus ad pauperem, cur ita fecisset [Col. 0414A] interrogavit. Pauper vero tremebundus, utpote metuens [82 1Kb] poenis magnis implicari, indumenti inopiam se questus est pati; hocque nuditate pro bavit. Tunc vir Dei per viscera misericordiae commotus, omnimode excusavit eum dicens: »Si bene vestitus fuisset, nequaquam hoc furtum fecisset. Quapropter ex nostra munificentia, licet serius, accipiat vestimenta; et si ulterius cum vestes suppetunt tale quid perpetraverit, tunc demum luat commissa.« Quibus dictis, non solum iracundiam accusantium mitigavit, verum etiam animos eorum ad elemosinae largitatem provocavit.

28. Aliquo modo jam dictum est quantae pietatis et compassionis sanctus iste fuerit; nunc verbis subsequentibus agnoscatur quam perspicacis ingenii [Col. 0414B] foret contra hereticam pravitatem. Nam sicut ab initio nascentis Ecclesiae non defuerunt, per quorum os malignus hostis contra fidem catholicam latrando locutus est vanitatem, sic Deo disponente non defuerunt defendentes fidei sanctae veritatem. Quidam igitur hereticus Andabatarum more quod Verbum caro factum est oppugnans, dixit: »Si Verbum, non est factum; aut si factum, non est Verbum.« Cum autem hoc multa intonaret eloquentia, accidit ut sanctus Wolfkangus illo adveniret, et a Caesare Ottone rogaretur talibus respondere. At ille, sicut erat in spiritu humilitatis: »Quoniam, inquit, in habitu sumus monachico, contendere non licet.« Quo dicto, ille hereticus, contumacia plenus, iteravit praedicta verba. Tandem Christi propugnator coactus ait: [Col. 0414C] »Quia non per spiritualem, sed per carnalem medicandus es antidotum, dic quid sit accidens.« Ille vero multum arroganter: »Accidens est, inquit, quod adest et abest praeter subjecti corruptionem.« Rursumque praesul: »Quot formarum sit accidens, edicito.« At ille protinus, sicut credimus, Dei omnipotentis confossus sagitta, conticuit. Theologus autem a Caesare simul et ab aliis efflagitatus, quamvis multum renuerit, pro eo quod erat impeditioris linguae, succincte disseruit: »Accidens est, inquit, quadriforme: unum quod nec accidit nec recedit, ut acilus et simus; aliud quod accidit et recedit, ut saturitas et dormitio; tertium quod non accidit et tamen recedit, ut infantia et pueritia; quartum quod accidit et non recedit, ut senectus et canities. Hac [Col. 0414D] ergo similitudine Filius, qui est virtus et sapientia Dei Patris, cui nihil impossibile, pro redemptionis nostrae causa induit quasi per inseparabile accidens humanitatem, non amittens divinitatem. Sed haec omnia cum oculis fidei perspicienda sunt, quia, sicut beatus Gregorius dicit: »Fides non habet meritum, »cui humana ratio praebet experimentum.« His et aliis salubribus verbis audientium corda in tantum condivit, ut ille filius Belial pro errore satisfaciens, ab egregio doctore veniam postularet. Vir autem Dei promptior ad ignoscendum quam puniendum, [Col. 0415A] aliquam ei poenitentiam injunxit, et ne ultra profanum illud reciprocaret verbum, sub testimonio Christi et sub anathemate interdixit.

29. Inter tanta pietatis studia videtur pandendum quid etiam famulus Dei egerit super gente Poemorum [83 1Kb] . Haec namque gens noviter per Christianam imbuta fidem (an. 973), sacrilega idola, licet tepide, abjecit; sed quomodo catholicam exequeretur religionem, quoniam caruit pastore, prorsus ignoravit. At medius Otto Caesar, divinae cultor praecipuus religionis, a glorioso duce Heinrico ceterisque fidelibus est interpellatus, ut quod apud ipsam gentem inchoatum esset, pro Domini amore regali potestate perageret. Talibus igitur petitionibus Caesar libenter assensum praebuit. Sed quoniam [Col. 0415B] Poemia provincia sub Ratisponensis ecclesiae parrochia extitit, peragi non potuit, nisi ipsius antistitis praesidio. Unde rex, legatione missa ad episcopum, petiit ut, acceptis pro parrochia praediis, in Poemia sibi liceret episcopatum efficere. Tunc vir Dei nimium laetatus in his quae dicta sunt sibi, primates suos convocavit, exquirens ab eis consilium, quomodo Caesari conveniens redderet responsum. Illis autem ne petitioni tali consentiret unanimiter consiliantibus, dixit: Pretiosam igitur margaritam sub praedictae latentem provinciae terra conspicimus, quam ni venditarum comparatione rerum non acquirimus. Ideoque audite quae dico. Ecce ego me meaque omnia libenter impendo, ut ibi domus Domini per corroboratam scilicet ecclesiam stabiliatur. Haec ergo memorans, consensurum [Col. 0415C] se Caesari remandavit. Cumque tempus peragendi concambii venisset, tanta favit alacritate ut ipse privilegium componeret.

30. Sed neque hoc silemus, quia aliquando per prophetiae spiritum ea quae ventura erant quasi praesentia vidit. Quod maxime in provectibus liberorum praecipui ducis Heinrici patescit. Cum enim ad eum, sicut saepe solebat, causa benedictionis duceretur speciosissima illius proles, Heinricum, qui postea Dei nutu rex est effectus, praenominavit regem; fratrem vero ejus Brunonem appellavit antistitem; sororem eorum majorem [(74*) 1Kb] reginam, alteram autem, quam baptizavit et de sacro fonte suscepit abbatissam nuncupavit [(75) 1Kb] . Haec itaque et multa alia, quae ex ore ejus audivimus, sicut ipse praedixit, [Col. 0415D] impleta cernimus.

31. Alio quoque tempore cum idem beatus Wolfkangus inclinato jam die in vicum venisset quemdam, qui vulgo Egilolfesheim [(76) 1Kb] [84 1Kb] dicitur, legatario cuidam jussit, ut in die sequenti omnes circumquaque habitantes, qui opus haberent confirmatione, quantocius venire intimaret. Qui legatarius mox implere jussa cupiens, et ad equum sternendum currens reperit eum furtim sibi sublatum. Quamobrem [Col. 0416A] nimium tristis et dolens, quid facturus esset ignorabat. Amor enim simul et timor compellebat eum celeriter implere jussa, sed implendi facultas erat nulla; quia nec spes in caballo altero requirendo, nec vires fuerant, ut tanta velocitate legationem sibi indictam perficere posset ambulando. Praeterea terra imbre tunc nimis irrigata, pediti itinera praebuit ingrata. Hujusmodi igitur angustiis aliquandiu haesitans quid faceret, tandem confisus in Domino elegit ut ambulando jussa perficeret. Cumque in nocte tenebrosa huc illucque progrederetur et in via lutulenta saepius laberetur, clamare coepit: »Miserere mihi [85 1Kb] , Domine, miserere mihi [85 1Kb] , et tu, mi senior Wolfkange, attendens, quantum laborem modo patior, per tua jussa discurrendo et labendo.« Cumque [Col. 0416B] haec aliquotiens gemebundus diceret, prospexit comminus caballum quemdam cum freno sellaque imposita asstare. Arbitratus autem eundem caballum non sine aliquo asscensore ibidem commorari, coepit diligentius intueri, si quis forte cujus esset prope maneret, pariterque vociferans interrogavit, si aliquis ibi assit, sed illo diu vociferante et interrogante, cum nullus responderet vel adesset, asscendit ipsum equum, implevitque domini sui praeceptum. Facta autem die, multisque qui vocati sunt ad confirmationem in vicum supradictum convenientibus, inventum equum legatus obtulit coram omnibus, exquirens ab eis diligenter, cujus idem foret equus. Verumtamen nec tunc [86 1Kb] nec postea inventus est ullus, qui hunc diceret esse suum. Ex qua re et legatus ipse et alii [Col. 0416C] sentiebant, quantam gratiam Deus sancto praesuli Wolfkango concesserit, qui se invocantes etiam absens adjuvare potuerit.

32. Cum Caesar Otto medius, propter injuriam sibi factam Francorum partes invadens hostili manu, usque Parisium perveniret (an. 978), in redeundo venerat ad quendam fluvium [(77) 1Kb] , sui crepidinem alvei tumescentibus undis exuperantem. Multis autem ibi periclitantibus et vitam in aqua perdentibus, verus Dei cultor cum suis appropinquavit, vidensque tam ingens periculum, respexit in coelum et se suosque fideliter benedicens, ipsum intrepide monuit transire fluvium. Adhuc vero illis prae timore cunctantibus, et Francis a tergo acriter impugnantibus, ille primus sui comitatus per nomen Domini, quod [Col. 0416D] semper in ore sonuit, fluvium transiens, sequentes prosperavit, nullusque suorum quicquam periculi sustinuit. Tunc omnes prae gaudio mirantes et Dominum laudantes, vir humillimus, ne pro miraculo hoc eum publicarent, obnixe rogavit.

33. Aliud ejus mirabile factum, ut subjecti praepositis subjaceant, videtur inserendum. Quadam namque die, cum de divina, ut solitus erat, religione necessaria quaedam tractaret cum clericis suis, quidam [Col. 0417A] illorum, cui vocabulum erat Buozzo, minus caute respondit. Sanctus vero famulus Dei velut ex conspersione paululum irascens, devotando suppliciter suis maledictum oculis ingessit. Mox hujusmodi maledictione finita, ille praedictus homo gravem passus est oculorum dolorem. Cumque postea beatus praesul videret eum in choro sedentem cooperto capite, sicut mos est aegrotantium in oculis, misericordia motus accessit ad eum [87 1Kb] , et quid doloris pateretur exquirit. At ille dolorem oculorum questus, humiliter ab eo benedictionem postulavit. Cujus dolori compatiens sanctus vir, oculos ejus signavit, sicque sanitati pristinae restituit. Sed ne pro hoc signo divulgaretur, quasi pro medela faciem lavare jussit.

34. Cum idem praesul tempore quodam sederet [Col. 0417B] juxta cementarios apud Sancti Pauli monasterium, mulier quaedam ab immundo vexata spiritu ante illum deferebatur. Sed mox ut ante praesentiam ejus venit, cadens in terram miserabiliter coepit fatigari. Sanctus autem Dei famulus suspirans, ad nos [88 1Kb] , qui secum tunc fueramus [(78) 1Kb] , dixit: »Si dignus essem quicquam ab omnipotente Deo impetrando accipere, pro nulla re libentius Deum deprecarer, quam ut suum plasma dignaretur a maligni hostis incursu liberare. Hoc autem illis qui digni sunt a Deo exaudiri relinquentes, nos vel aliquos psalmos compatiendo interim dicamus.« Tunc [89 1Kb] psalmodia imposita, lacrimabiliter pro ea orationem fudit. At illa [90 1Kb] jacens quasi dormiendo, per omnia membra contremuit. Interea [91 1Kb] nobis quid facturus esset intendentibus, [Col. 0417C] ille suspiciens: »Tollite, inquit, eam, domumque reducentes, si possit, aliquid reficite.« Qua sublata et refecta, nos [92 1Kb] eam liberatam esse comperiebamus, sed nemo nostrum ausus est diffamare.

35. Item alia mulier a demonio obsessa coram illo deducta est. Vir autem Dei favores humanos fugiens, ad eos qui ferebant dixit: »Quid mihi vestros advehitis infirmos? Ducite eam in ecclesiam orantes pro illa; forsitan in hoc Deus vos exaudiet.« Et [93 1Kb] quoniam tempus erat congruum, mox [94 1Kb] sequens missam celebravit. Qua celebrata, qui aderant omnes praeter infirmam exiebant. Unus autem de capellanis sub saugmario abscondens se filtro, quid acturus esset, diligentius intuebatur. Porro sanctus [Col. 0417D] vir, brevi oratione completa, egredi coepit. Cui eadem mulier demoniaca obviam stans, solito more bacchata est. At ille confidens in Christum, quasi percutere eam vellet, palmam extendit, occulteque dixit: »Exi, nequissime.« Tunc, sicut ille qui absconditus erat fatebatur, intolerabilis foetor sentiebatur. [Col. 0418A] Deinde mox liberata cecidit, et Deo gratias egit. Beatus autem praesul egressus dixit qui astabant ministris: »Ite citius, et mulierem illam de ecclesia ducite, et si velit, date illi manducare, pariterque ne ulterius, pro hac causa ad nos veniat interdicite.« Quibus verbis satis declaratur, quanta sollertia qualique industria omnem fugerit intentionem cenodoxiae, malens interdum se immitem simulare quam hominibus placere.

36. Inter haec etiam quid vicedomino suo, cui nomen Tagini [95 1Kb] , cujus quoque superius mentionem feci [(79) 1Kb] , contigit, non praetereundum videtur. Is etenim praecipue sancti viri Wolfkangi familiaritate fungebatur, et merito, quoniam per omnem fidei profectum ejus se subdebat obsequio. Dum igitur [Col. 0418B] essent Weltinopolim [96 1Kb] [(80) 1Kb] in aestatis tempore, quadam die, sicut aestivis solent temporibus, tonitrua cum coruscationibus mugire coeperunt. Qua de re episcopus et qui se um fuerant perterriti, cum omni precum diligentia se munierunt. Cumque nimio tonitruum coruscationumque terrore afficerentur, tandem tam gravis ictus tempestatis tremendae intonuit, ut ipsius habitaculi murus ex magna scinderetur parte. Tunc et praedictus vicedominus ita exanimis effectus corruit, ut omnes qui aderant existimarent eum aut mortuum aut cito moriturum. Praesul autem manu comprehendens eum erexit, et ut viriliter ageret et in Domino cor ejus confortaretur admonuit; sicque semivivum [Col. 0418C] reddidit sanum. Ipse etiam vicedominus postmodum serenissimi regis Heinrici munificentia Parthenopolis archiepiscopatus sublimatur dignitate [(81) 1Kb] .

37. In territorio Rubilocensis [(82) 1Kb] ecclesiae quidam homo contraria valitudine per tempus diuturnum adeo tabefactus est, ut pene per annum integrum fastidio edendi laboraret et alimentorum solatia, quae sospitatis gratia exposcit, percipere non potuisset. Hic itaque ad sanctum Wolfkangum legationem mittens, ut ab ejus pietate remedium aliquod consequeretur, suppliciter exorat. Quo audito, vir Dei omnimode excusavit, dicens, se non tanti esse meriti, per quod hujusmodi virtus posset adipisci. Cumque diu tractaret popularem effugere favorem [Col. 0418D] et aegroti adimplere petitionem, velut ob aliam causam missas celebravit, et per fidelem presbyterum infirmo corpus Dominicum transmisit. Quo accepto, paululum obdormiens, deinde cibi potusque refectionem suscipiens iterum quietis usus est supplemento. Sicque mentis et corporis sanitate recepta, [Col. 0419A] Deo gratias agens surrexit, et postea incolumis permansit. Ad haec etiam si retexere volumus, quibus manum pro benedictione imposuit, et quot gustato pane quem benedixit ab infirmitate liberabantur, taediosum forsitan lectori videbitur. Unde his omissis, ad ejus transitum properemus scribendum.

38. (An. 994) Igitur [(83) 1Kb] post multa pietatis et aequitatis opera, quibus Deo servire studebat quibusque ecclesiam sibi commissam regebat, saepe nominatus saepiusque nominandus venerabilis praesul Wolfkangus, cum Ratisponae constitutus, rerum necessitate poscente, in orientalem Pagoariae regionem iter suum destinaret, febricitare coepit. Quam corporis molestiam vir Dei non solum vigiliis et orationibus, sed etiam elemosinis quasi praescius [Col. 0419B] futurorum praeveniens, totum quod habere potuit per manus pauperum in gazophylatium Christi transmisit; sicque partes orientis petiturus, illi qui nescit occasum sedulis precibus vitae suae commendavit excursum. Cumque per Danubii decursum ventum esset ad locum qui dicitur Puppinga, ultra tendere non valebat, quia tempus resolutionis instabat. Ibi ergo, superna se visitante gratia, cognoscens, cito fore complenda quae sibi per visionem olim fuerant revelata [(84) 1Kb] , jussit [(85) 1Kb] , ut in oratorium beati Otmari [97 1Kb] , quod ibi situm erat, portaretur, et ante altare ejus deponeretur. Quod cum factum esset, aliquantulum ex infirmitate convalescens, resedit, et per confessionem primum se expiavit. Deinde omnes qui aderant pro fide, spe et [Col. 0419C] caritate satis [98 1Kb] luculenter admonens, eos ac universos sibi commissos cum intimis suspiriis Deo sanctisque ejus commendavit; sicque, viatico sumpto, humotenus se prostravit. Tunc aeditui sive cubicularii ejicere temptabant de ecclesia omnes, exceptis familiaribus secum ex more commanentibus. Quos vir Dei prohibuit dicens: Reserate ostia, nullum qui velit introire prohibete. Non enim nos, qui sumus mortales, erubescere debemus nisi ex malis operibus, cum mortis debitum necessario exsolverimus; quando quidem Jesus Christus, qui nihil morti debuit, ferme nudus mori non erubuit in cruce pro generis humani salute. Adspiciat quisque in morte nostra, quod paveat et caveat in sua. Deus misereri dignetur et mihi misero peccatori mortem nunc [Col. 0419D] subeunti, et cuique eam timide ac humiliter adspicienti. Haec cum dixisset, reverenter oculos clausit, ac velut in somno [99 1Kb] pausans, in pace quievit (an. 994, Oct. 31).

Sic animam sacris coelorum reddidit astris.

Si quaeris tempus, lector, quo contigit istud,

Anteriore die fuit ingrediente Novembre.

39. Cum haec omnia nocturno tempore finirentur, [Col. 0420A] sequenti mane funereas exequias parantes coeperunt anxiari unde possent episcopum acquirere Interea venit [(86) 1Kb] Juvavensis praesul venerabilis Hartwicus et Aribo comes quidam, viro Dei inte laicos carissimus. Hos quoque illo adventuros, nocte praeterita venerabilis praesul Wolfkangus innotuit, post longa silentia et corporis molestiam relaxatam ad asstantes subito dicens: Mundate domum, parate hospitium, quia hodie ad nos venient hospites boni. Et ut credatis, quia verum dico, hoc erit vobis signum: naris in qua ferebantur bona domni Hartwici archiepiscopi et Aribonis praefecti naufragium in Danubio perpessa est; sed per misericordiam Dei homines salvi facti sunt, et iidem domini mox post obitum meum huc adventuri erunt. Factumque est ita; et ab [Col. 0420B] eisdem advenientibus una cum populo fidelium copioso corpus beati Wolfkangi susceptum, in die a transitu illius septimo ad civitatem Ratisponam honorifice est perlatum. Ubi cum apud Sanctum Petrum fuisset susceptus, ac vigiliarum missarumque celebrationibus Deo foret commendatus, sustollentes cum magna reverentia, portabant eum per singula urbis monasteria, novissime vero ad ecclesiam beati martyris Emmerammi, cujus honorem, dum vixerat, intimo affectu excolebat. Qua missarum sollemniis et exequiarum officiis rite peractis, magnifice atque honorifice ibidem sepultus est, in ordine pontificum duodecimo, satis congrue numero sacro in tali viro definito; in quo Dominus miraculis variis postea manifestavit, quia hunc [Col. 0420C] cum principibus populi sui collocavit (Psal. CXII, 8).

40. Post felicem sancti praesulis Wolfkangi excessum plurimas virtutes et [100 1Kb] signa ostendere dignabatur gratia divina per illum; quorum quaedam, neglegentia et oblivione faciente, ad cognitionem nostram minime pervenerunt, quaedam vero relatione fideli comperta, prout possumus, explicare temptabimus. Et hoc in primis dicendum, quia, cum provinciales una cum civibus loci ipsius, quo sanctus praesul defunctus est, convenirent, ut meliorem et majorem basilicam construerent---nam de lignorum materia prior erat aedificata,---quadam die murali insistentibus operi, quidam adductus est energuminus. Quem artifices miseratione divina moti apprehendentes, in illum locum, ubi sanctus Dei famulus [Col. 0420D] spiritum exhalavit, prostraverunt; ubi mox per sancti viri merita sanitatis recepit gaudia. Deinde etiam locus ille a diversis languentibus frequentabatur, et multi restitutione sospitatis sibi consolabantur, quia, ut beatus Gregorius dicit [(87) 1Kb] , plerumque accidit, ut majora ibi quo sanctorum reliquiae habentur proveniant miracula, quam ubi eorum recondita sunt corpora.

[Col. 0421A] 41. Homo igitur pauperculus quidam, qui ob criminum multorum perpetrationem circulis ferreis in utroque brachio fuit constrictus, et ex hoc gravissimis cotidie suppliciis afflictus, cum multa sanctorum loca pro ejusdem cruciatus remedio commissique [101 1Kb] sceleris abolitione perlustrasset, divina tandem miseratione respectus, ferri ligamen, quod in uno gestabat brachio, per Sancti viri [102 1Kb] Adalperti merita amittere meruit. Deinde etiam, quoniam sancti Wolfkangi famam per longinquas audivit regiones, ad Ratisponam veniens, ibique ante sepulchrum ejus orationi insistens, alterius circuli cruciatu absolutus est.

42. Heinrico rege necdum caesaris vel imperatoris dignitatem obtinente, apparuit sanctus Wolfkangus [Col. 0421B] in somnis visione tali. Visum namque est ei, quod manens in Sancti Emmerammi ecclesia, accederet orandi gratia ad beati Wolfkangi sepulchrum in ecclesia eadem situm. Cumque ibidem Deum sanctumque Wolfkangum precibus intimis conaretur exorare, subito videbatur ei ipse sanctus asstare et hujusmodi verbis eum appellare: Intuere diligenter litteras in muro, qui est secus tumulum meum, scriptas. Erat autem ibi, sicut videbatur, solummodo scriptum: Post sex. Evigilans vero Heinricus rex, tractatione diuturna secum revolvit paucissima hujus visionis scripta. In primis ergo arbitratus, quod post sex dies esset moriturus, multa dispensat pauperibus. Cum autem sex dierum numerus praeteriret, [Col. 0421C] et nil in se corporalis molestiae sentiret, putavit, ad sex menses pertinere, et eadem coepit timere. Transacto vero et hujus numeri spatio, nihilque eo infirmitatis passo, arbitratus est hunc numerum ad sex annos pertinere, ideoque quae et supra coepit timere. Cumque sex annorum numerus integer pertransisset et septimi anni dies revolutus venisset, caesaris dignitatem per apostolicam suscepit consecrationem (an. 1014). Tunc tandem sentiens qualis [Col. 0422A] esset sua visio, gratias egit Deo sanctoque Wolfkango, qui sibi talem revelare dignatus est dignitatem.

43. Quidam [(88) 1Kb] homo caecitate multatus ad sepulchrum beati Wolfkangi accessit. Cumque ibi preces uberrimas effudisset, subito visu recepto exauditus, Deo sanctoque praesuli gratias egit.

44. Alio quoque tempore mulier quaedam debilis pro spe recuperandae salutis deportata est a suis in ecclesiam beati Emmerammi martyris. In qua dum ante altaria reptando magis quam ambulando petitione sedula sanctorum exquisisset suffragia, tandem ex labore vel aegritudine fatigata, secus tumulum sancti praesulis Wolfkangi resedit humi. Cumque misella corpore ac mente inclinata, ejus precibus et [Col. 0422B] meritis se adjuvari exoraret, subito lateris ceterorumque membrorum contractio nodosa est soluta ac tam vehementer disrupta, ut sanguinis effusio difflueret in pavimento. Tunc mulier primum exterrita prae timore coepit clamare; deinde exsiliens sana, grates reddidit Deo sanctoque Wolfkango.

45. Homo quidam nimis aegrotus orandi gratia venit in beati Emmerammi ecclesiam. Ubi dum se sanctorum meritis postularet liberari ab inhaerente sibi diutina aegrotatione, demum decubuit juxta sancti Wolfkangi tumbam; ibique [103 1Kb] feliciter soporatus, quendam virum statura procerum et canicie venerandum asstare vidit, atque ab eo dictum audivit: Ut quid tu hic, aut cujus rei gratia advenisti? At ille respondit: Domine, propterea huc miser veni, ut saner [Col. 0422C] a languoribus, quibus jam per annos plures laboravi. Tunc venerabilis heros virga pastorali, quam gestare videbatur, tangens eum, dixit: Surge citius. Ecce enim sanus factus es. Mox qui jacebat quasi mortuus, per merita praesulis Wolfkangi a somno aegritudinis excitatus exsilivit, et prae gaudio clamans in quantum potuit, Deum sanctosque illius laudavit.



APPENDIX AD VITAM S. WOLFKANGI.




[Col. 0421]
VITA RHYTHMICA EJUSDEM.
(Apud R. P. Bernardum Pezium, Thesaurus Anecd. noviss., tom. III parte II, col. 615.)





MONITUM. In codice Mellicensi praecedenti Vitae illico subjungitur alia ejusdem Wolfkangi historia rhythmica, quae cujus Anonymi Sanct-Emmerammensis an Monscensis sit, incertum est.



[Col. 0421] Jesu, medice coelorum,
Rex sermone languidorum
Curans venas oculorum!
   Lumen sapientiae,

[Col. 0421] Affer, queam ut laudare
Te in sanctis tuis gnare,
Matrem semper honorare
   Hinc misericordiae.

[Col. 0422] Cor ut meum illustretur,
Da, ut sanctus collaudetur,
Signis miris extolletur,
   Quibus claret jugiter.

[Col. 0423] Ore labiis pollutus
Vir sim licet obvolutus
Labe, Praesul, laudo tutus
   Te, Wolfkange, dulciter.

Bene natus ab utroque
Es parente, magistroque
Cum septennis esses, quoque
   Commendatus artium,

Ut horto deliciarum
Flosculis scientiarum
Degustares fontem clarum
   Aquarum viventium.

Statim scholas magistrorum
Universitatis quorum
Interest virtutes morum,
   Declarare, visitas.

Illinc avide hausisti
Ut non solum artes scisti,
Spiritum intellexisti
   Litterae, ut approbas.

Exhortatio.


Genere nobilitatus
Praesul, plus glorificatus
Apud Christum! despicatus
   Miser ego rogito,

Ut digneris paupertati,
Meae ignobilitati,
Subvenire caecitati.
   Sicut potes, facito.

Te miserante scio, vis
Deo donante scio, quis
Ipso docente scio, scis
   Ergo data perfice.

Sicut quondam ostendisti,
Et ostentas perfecisti
Cum aegrotis subvenisti
   Dei donis coelice.

Bonitate patrem magnum.
Disciplina te Wolfkangum,
Patientem velut agnum
   Tua vita praedicat.

Et quod ut anachoreta
Hic vixisti, secli spreta
Pompa, Christi et athleta
   Te scriptura recitat.

Curam ut archimandrita
In Imbripoli tunc ita
Sapienter in hac vita
   In regendo ovium

Suscipis licet invitus.
Te urgebat prior situs,
Ubi eras praemunitus
   Strepitu ab hominum.

Solus ut servires soli
Deo, qui dat regna poli,
A te et a cunctis coli
   Vult et ipse sedule;

Et sic mundam conservares
Vitam, neque maculares
Tuam verbo, sed sic stares
   In Dei servimine.

Linquens mundi vanitatem,
Generisque claritatem,
Praelaturae dignitatem
   Pure propter Dominum,

Res, pecunias, honores,
Terrarum possessiones,
Vestesque splendidiores
   Aestimasti nibilum.

Hinc clandestine quaerebas
Locum, quondam quo degebas,
Et divinitus vivebas
   Inter Alpes montium.

In cavernulis petrarum
Habitabas, bestiarum
Locis, fructum es herbarum,
   Potum bibis fontium.

[Col. 0423] Ad quinquennium fuisti
Exul, ibi circuisti,
In montanis invenisti
   Donec habitaculum.

Ubi felix contemplaris,
Dominumque deprecaris
Fusis lachrymis amaris
   Pro gente fidelium.

Ibi saxa collegisti,
Dorso tuo attulisti
In acervum, voluisti
   Fieri oraculum.

Cum haec manibus tangebas,
Et a dorso reponebas,
Digitos sic imprimebas
   Ut in limum liquidum.

Pedibus ut terra cessit
Tuis, petra et liquescit,
Pedis iconam impressit,
   Ut apparet hodie.

Demum, Pater, laborasti,
Manibusque comportasti,
Lapides mox adaptasti
   Pro futuro opere.

Quod et ipse inchoasti,
Fundamentum tu locasti,
Et Ecclesiam fundasti
   Loco satis horribili.

In qua opere patrato
Per circuitum ornato,
Et omnino contectato
   Deum laudas humili

Voce, cum oratione,
Sancta celebratione,
Missarum devotione.
   Stans in lege Domini

Die, nocte meditaris,
Et superna contemplaris,
Voluntateque moraris
   Ea modo simili.

Exhortatio.


Dulce Pater, meae spei
Salus, ut in lege Dei
Hortor, intellectus mei
   Sensus lumen capiat

Veritatis et Scripturae
Sacrae, veluti tu purae,
Labor omnis meae curae
   Quae sunt Dei, sapiat.

Nam ut lignum, quod plantatum
Juxta flumen, fructum gratum
Tulit, tu tulisti natum
   Hic in suo tempore.

Apud Deum meruisti
In hac vita, qua vixisti
In virtute Jesu Christi
   Mira signa facere.

Infinita, quae nec scribi
Possent, per te Deus ibi
Fecit ad honorem sibi,
   Magna ad volumina:

Per quae fides roboratur,
Aeger homo medicatur,
Sanctis suis et laudatur
   Deus in Ecclesia.

Tu vir Dei bonitatis,
Quantae eras sanctitatis,
Quantaeque sagacitatis,
   Numerare nemo scit.

Multaeque benignitatis
Ac perfectae charitatis,
Miraeque humilitatis,
   Solus Deus indidit.

Semper hilaris, serenus,
Ac facunditate plenus,
Odioque alienus
   Eras omni populo.

[Col. 0424] Nunquam invidus, severus,
In docendo semper verus,
Ut docetur omnis clerus
   Oris tui speculo.

Tu praeclarus honestate
Morum cum immensitate
Pius affabilitate,
   Providus consilio,

Forma, conversatione
Cunctis eras vitae bonae
In exemplicatione
   Tua in Domino.

Mihi, tuo famulorum
Imo minimo tuorum,
Datorum tibi donorum
   Partem velis utinam

Modicam, humilitatis
Unam, sive castitatis
Mihi impetrare: satis
   Contentarer minimam

Partem, ut laudare possem
In te Deum uti nossem,
In scriptura lectitassem
   Et ab ore hominum

Saepius audivi. Quare
Volo, Pater, propalare,
Et miracula narrare
   Tua propter Dominum.

Et quis potest illa reri,
Ni sint signa Dei veri,
Ut qui caecus erat heri
   Luce cras perfunditur?

Et quis aridus aut mancus
Manu fuerat et anctus,
Pro quo magnus erat planctus,
   Per te cras sanabitur.

Et qui febribus quartanis
Sunt vaxati, tertianis,
Acutis, quotidianis,
   Clamaverunt vocibus

Ad te, votis et venire
Ad te, pedibus transire
Spoponderunt, qui sunt mire
   Recreati protinus,

Manibusque repedantes
Et utroque claudicantes
Faemore, te invocantes
   Tradidisti gressui.

Possessa daemoniorum
Vasa energuminorum
In tuorum sunt mirorum
   Prisco data sensui.

Liberator captivorum
Eras et compeditorum
Simul et catenatorum
   Truncis et in turribus

Cordium quoque moestorum
Consolator miserorum,
Paupertate gravatorum,
   Te pulsantes precibus.

Non est dolor corporalis
Corporis, vel spiritalis
Animae, vel coaequalis
   His. Homo corporeus

Passus, Deo concedente,
Clamans ad te pura mente
Sanitatem quem repente
   Recepisset saucius.

Infinitaque sunt facta
Ante mortem est post. Tacta
Hinc per fidem mundo nacta.
   Post haec te Omnipotens

Vocat, et ut revertaris,
Nec in eremo moraris,
Praesulatu sed fungaris
   Amplius obediens.

Mox in via infirmaris,
[Col. 0425] In Puppinga morti daris;
Ubi tunc exenteraris.
   Exta manent ibidem.

Hinc exuviae feruntur
Ratisponam, disponuntur,
Et ibi sepeliuntur,
   Ut decet antistitem.

Sic in Domino quiescis,
Et miraculis clarescis;
Nec quotidie torpescis
   Adhuc signa facere.

In Imbripoli non tanta,
Nec ubi sunt exta sancta,
Facis signa, facis quanta
   Loco tuae fabricae.

Exhortatio.


Eia, Pater et patrone,
Summi Patris fili bone,
Me participem coronae
   [Col. 0425] Tuae fac cum caeteris

Sacerdotibus, laudantes
Deum teque venerantes,
Quamvis in peccatis nantes
   Simus veri luminis.

Lumen da exteriorum,
Lumen plus interiorum
Praesta nobis oculorum,
   Per datorem omnium.

Ut possimus contemplari,
Verum solem conspicari,
In quo lumen est, a mari
   Usque solis terminum.

Et si lumen tenebrescit
Intellectus, et nigrescit,
Lippitudo sensus, crescit
   Dehinc dormitatio.

Vanitatis cum torpore
Mundi pompa cum dulcore
[Col. 0426] Laudum, hominum favore,
   Nostra excitatio

Sis, si taliter dormimus,
In peccatis, quorum primus
Ego sum, ne sic perimus,
   Excita salubriter.

Ut queamus vigilare,
Vanitates abnegare,
Quibus viximus per mare
   Hujus mundi jugiter.

Tandem tibi propinquare,
Gregem Christi adaquare,
Et pro ipso semper stare
   Ad mortis hinc certamen.

Nullas minas hic veremur,
Coeli sanctis ut jungemur,
Et ad eos collocemur
   In sempiternum.
      Amen.


[Col. 0425] Explicit.



INCIPIT ORATIO DE SANCTO WOLFKANGO.

[Col. 0425A] O sanctissime Wolfkange, Christi confessor pretiose! o praeclare pontifex! o egregie praesul! o praefulgidum lumen Ecclesiae catholicae, a Deo vero lumine inexstinguibiliter illuminatum! o prudens dispensator coelestium thesaurorum! o pater pauperum! o fidelis consolator afflictorum! o gloriose relevator peccatorum! o gratiose te invocantium exauditor! ad nostras humiles ac indignas preces, supplicamus, aures tuae pietatis nobis clementer aperi. Quia enim laus in ore peccatorum non est speciosa, idcirco ad tuae benignitatis gloriosum refugium nos in peccatis existentes, multisque aerumnarum miseriis obvoluti, in hujus mundi exsilio laborantes fiducialiter confugimus, et petimus ut in cunctis nostris necessitatibus corporis et animae ad Deum Patrem omnipotentem nobis fidelis advocatus existas.

Tu enim multiplici praerogativa meritorum a Deo es exornatus, non habens denegandi occasionem, qui [Col. 0425B] in terris constitutus tantam a Domino accepisti potestatem. Tu namque caecis visum, claudis gressum, surdis auditum restituisti: nec fuit quisquam in periculis existens, qui te pium patronum invocans tuae pietatis solatio non celeriter potiretur. Tu nunc insuper, in coelesti curia angelorum coetibus admixtus, Dei faciem laetanter contemplaris, apostolorum non immerito fruens consortio, quorum imitator sollicitus exstitisti: martyrum meritis digne coaequatus, ac cum sanctis confessoribus et pontificibus sanctisque virginibus tanquam sidus praelucidum rutilans cum Christo perenniter exsultare meruisti. Tu ergo sancte Wolfkange, qui tam salubre verbum a Deo audire meruisti: Euge, serve bone et fidelis, intra in gaudia aeterna per illam dilectionem quam ad ipsum Deum habuisti, et, per illud gaudium, quo nunc cum Deo exsultas, te invocamus et humiliter imploramus ut gemitus cordis nostri Deo praesentare, et in cunctis nostris necessitatibus animae et corporis pro nobis fideliter exorare digneris, ut qui [Col. 0425C] dignatus est dicere: »non veni vocare justos, sed peccatores,« per tuas pias intercessiones nos ab errore peccatorum nostrorum misericorditer revocet, et verae ac fructuosae spatium poenitentiae nobis concedat, et ab omni malo clementer eripiat, ut sic in hac temporali vita per tua gloriosa merita hujus mundi exsilium transeamus, ut a carnalibus concupiscentiis et mundi fallaciis, et omnium inimicorum nostrorum visibilium et invisibilium versutiis erepti, et in extremis vitae nostrae viatico corporis et sanguinis Domini nostri Jesu Christi salubriter cum bona conscientia, fide recta, spe firma, charitate perfecta praemuniti vitam nostram felici fine terminemus; ut post hanc temporalem [Col. 0426A] vitam ad aeternam vitam pervenire mereamur, cum Christo feliciter in aeternum regnaturi, ipso donante et adjuvante, qui in perpetuum vivit et regnat per cuncta saecula saeculorum. Amen.


Antiphona.

Beate pontifex, Pater et patrone noster Wolfkange, qui Dominum secutus, et omnia pro ipso relinquens, centuplum in hoc mundo et vitam aeternam recepisti, gregem tuum, cui praefuisti, quem fovisti, quem docuisti, solita pietate custodiens tuo nunquam auxilio patiaris orbari.


Oratio.

Omnipotens sempiterne Deus, qui populo tuo beatum Wolfgangum confessorem tuum atque pontificem aeternae salutis ministrum concessisti, praesta, quaesumus, ut, quem doctorem vitae habuimus in terris, intercessorem semper apud te habere mereamur in coelis. Per.


Secreta.

[Col. 0426B] Has hostias, quaesumus, Domine, quas majestati tuae consecrandas offerimus, intercedente beato Wolfkango confessore tuo atque pontifice, ad perpetuam atque praesentem fac nobis provenire salutem. Per.


Communio.

Tua sancta sumentes, quaesumus, Domine Deus noster, ut beati Wolfkangi confessoris tui atque pontificis nos foveant continuata praesidia. Per Dominum.


Alleluia.

V\. Protege, pastor bone, sancte Wolfkange, animas nostras omnibus horis, et pro tuo grege ora ad Dominum.


Prosa.

In Wolfkangi canamus honore Christo dulce melos.

Dignus pangi conscendit in die festo praesul coelos.

Qui nascens ex Suevia hujus mundi levia puer [Col. 0426C] sprevit.

Mox, excellens artibus, in remotis partibus fama crevit.

Post scholarum regimen cogitur ad culmen decanatus.

Sed aspernens saeculum fit in claustro speculum monachatus.

Demum in Pannonia fidei praeconia frustra serit.

Ratispona praesulem Caesar facit exsulem, dum non quaerit.

Hic errata corrigit, lapso manum porrigit, Deum illum dirigit prosperando.

[Col. 0427A] Gregem Christi pastibus fovet, sine fastibus, hosti obstat, astibus vigilando.

Fraudis haereticae victor, prophetice multa praedixit [Col. 0428A] mirifice.

Coelo dans spiritum post ingens meritum, gregem defendat nunc et in aevum. Amen.




[Col. 0427]
VITA SANCTI BONIFACII. EPISCOPI MOGUNTINI Auctore Othlono monacho.

(Vide Patrologiae tom. LXXXIX, in prooemiis ad sanctum Bonifacium.)




[Col. 0427]
OTHLONI PRECATIO THEODISCA.
(Apud R. R. Bernardum Pezium, Thesaurus Anecdot. noviss. tomi I parte I, col. 417, ex autographo quod exstat in monasterio imperiali ad S. Emmerammum Ratisbonae.)

[Col. 0427B] Trohtin almahtiger, tu der pist einiger trost, unta euuigiu heila aller dero, di in dih gloubant, io uh in dih gidingant, tu inluihta min herza; daz ih dina guoti, unta dina gnada megi anadenchin, unta mina sunta, io uh mina ubila, unta die megi so chlagen vora dir, also ih des bidurfi. Leski trohtin allaz daz in mir, daz der leidiga uiant inni mir zunta uppigas, unta unrehtes, odo unsubras, unta zunta mih ze den giriden des euuigin libes: daz ih den also megi minnan, unta mihi daranah hungiro, unta dursti, also is des bidurfi. Darnah macha mih also fron, unta kreftigin in alle dinemo dionosti: daz ih alla die arbeita megi lidan, die ih in deser vverolti sculi lidan, durh dina era, durh dinan namon, io uh durh mina durfti, odo durh iomannes [Col. 0427C] durfti. Trohtin du gib mir chraft, iouh du chunst dara zoua. Daranah gib mir soliha gloubi, solihan gidingan zi dinero guoti, also ih des bidurfi, unta soliha minna, soliha vorhtun, unta diemout, unta gihorsama, iouh gidult soliha, so ih dir alamahtigemo sculi irbieton, iouh allen den menniscon, mitten ih uuonan. Daranah bito ih, daz du mir gebest soliha subricheit minan gidanchan, iouh minemo lihnamon slaffentemo, odo vvahentemo, daz ih vvirdiglihen unta amphanglihen zi dinemo altari, unta zi allen dinemo dionosti megi gen. Daranah bito ih, daz du mir gilazzast aller dero tuginde teil, ana die noh ih, noh nieman dir lichit, ze erist durh dina heiliga burt, unta durh dina martra, unta durh daz beiliga cruce, in demo du alle die vverolt lostost. [Col. 0427D] unta durh dina erstantununga, unta durh dina uffart, iouh durh di gnada, unta trost des heiligun geistes. Mit demo trosti mih, unta starchi mih vvider alle uara, vvider alle spensti des leidigin uiantes.

Daranah hilf mir durch die diga sanctae Mariun, euuiger magidi, iouh durh die diga sancti Michaëlis, unta alles himilisken horis, unta durh die diga sancti [Col. 0428B] Johannis Baptistae, et sancti Petri, Pauli, Andreae, Jacobi, Joannis, et omnium apostolorum tuorum, unta durh aller dero chindline diga, die durh dih erslagon vvurtum ab Herode. Daranah hilf mir durh di diga sancti Stephani, sancti Laurentii, Viti, Pancratii, Georgii, Mauricii, Dionysii, Gereonis, Kyliani, Bonifacii, Januarii, Hippolyti, Cyriaci, Sixti, et omnium sociorum suorum. Daranah hilf mir durh die diga sancti Emmerammi, Sebastiani, Fabiani, Quirini, Vincentii, Castuli, Blasii, Albani, Antonini, Daranah hilf mir durh die diga sancti Sylvestri, Martini, Remigii, Gregorii, Nicolai, Benedicti, Basilii, Patritii, Antonii, Hilarionis, Ambrosii, Augustini, Hieronymi, Wolfkangi, Zenonis, Simeonis, Bardi, Udalrici, Leonis papae, et per preces [Col. 0428C] sanctarum virginum Petronellae, Caeciliae, Scholasticae, Margaretae. Daranah hilf mir durh die diega omnium sanctorum tuorum, daz nec heina mina sunta, noh heina vara des leidigin viantes mih so girran megin, daz mih dina gnada bigeba. Daranah ruofi ih zi dinen gnadun umbi unser munusturi, daz zistorit ist durh unsre sunta, daz ez rihtet vverde durh dina gnada, unta durh allero dinero heiligono diga zu unsrun durftin, unta zi allero durfti die hera dionunt, odo die gnada suochunt. Hugi Trohtin unser allero durh dina managslahtiga gnada, unta bidencha desi stat, daz din era, din lob hie megi vvesen. Hugi ouh Trohtin aller dero samanunge, die jonar sin gisamanot in dinemo nemin, unda bidencha sie in omnibus necessitatibus suis. [Col. 0428D] Daranah bito ih umba alla, die sih in min gibet haban bivolohon mit bigihto, odo mit flegun, suerso si sin, daz suaso si sin, tu si lazzest gniozzen des gidingon, den si zi dinen gnadun habent, iouh zi minemo gibeti: gnada in Trohtin, unta gihugi, daz tu unsih gibuti beton umbe ein andra.

Daranah ruofo ih zi dinen gnadun umbe alla unsre rihtara Phasson, iouh Leigun, daz tu sie soliha [Col. 0429A] gimacchost, daz si sih selben megin grihten, unte alla in untertana, iouh biuolahna. Daranah bito ih umbe alla mine chunlinga, daz tu sie bidenhist nah tinen gnadun. Daranah bito ih umbe alla die, die der iocheinna gnada mir gitatin, odo cheina arbeita umbi mih io habitin uonna anaginna minas libes unzi an desa uuila; daz tu in lonast, da si es bezzist bidurfin. In bito ouh umba alla die, dieder cheinnin vvisun vonna mir givvirsirit, odo ungitrostit vvurtin; daz tu sie rihtest, unta troistest mit dinero guoti. Daranah bito ih umba allaz daz ungrihti, iouh umba alla den unfrido, iouh umbaz daz ungivvitiri, daz tir ionersi, daz tu tuder elliu dinc maht nah dinen gnadun bidenchest allaz. Daranah ruofo ih umbi alla unsri bruodra virvarana hie bigrabana, [Col. 0429B] iouh umba alla die, dieder hie sint bigraban mit [Col. 0430A] rehtero glouba virvarna. Daranah bito ih umba alla die toton, die hia bruderscaft habant; iouh umba alla die, dero alamuosan vvir io imphiangin. Daranah bito ih umba alla die, umbi die ioman muoz bitin dina gnada, daz si muozzen gniozzen alla mines lebannes, unta des daz ih bin hie superstes hafter iro.

Zilezzist piuiliho ih mih selben, unta alla mina arbeita allen minen fliz in dina gnada umbi daz da ih selbo ni megi, odo in chunna, odo ni uuella mih bidenchan durh mina brodi, unta durh mina unruocha, odo durh mina tumpheit, tu mih bidenchast, also tu maht, unta chanst, unta also din guita, unta din uuistuom ist. In manus tuas, Domine, commendo spiritum et corpus meum.




EJUSDEM OTHLONI PARAPHRASIS LATINA IN PRAECEDENTEM PRECATIONEM.
[Col. 0429]

[Col. 0429B] Oratio cujusdam peccatoris.

O spes unica, o salus aeterna et refugium in te sperantium Deus! miserere mihi misero, et peccatori, gratiae tuae praesidium inquirenti. Adjuva me, Domine, et ad preces meas attende, quas pro nulla meritorum meorum fiducia, sed in sola pietatis tuae immensitate confisus studeo jam proferre. Illumina, quaeso, in primis cor meum, ut, bonitatis tuae atque pravitatis meae multitudinem aliquatenus attendens, ea, quae contra te hactenus commisi, lugere semper [Col. 0429C] et emendare digno poenitentiae luctu valeam. Deinde precor, Domine, ut quidquid impuritatis, quidquid vanitatis aut erroris nequissimus hostis in me studeat accendere, exstinguas, meque ad tui moris et dilectionis fervorem semper accendas, et ut cordi meo illam famem et sitim immittas, qua ad mandatorum tuorum observantiam et ad vitae perennis gaudia desideranda aestuare possim. Nam quamvis per gratiae tuae dona sciam vitae perennis gaudia omni praesentis vitae jucunditati esse praeponenda, licet etiam ad haec desideranda et exquirenda variis modis instructus sim, nulla tamen hujusmodi scientia mihi prodest, nisi inspirationis tuae supplemento jugiter me illuc trahas, et affectum nec non occasionem pariterque vires bene vivendi [Col. 0429D] tribuas. Facilis enim infirmitas ac desidia me fragilem negligentemque, proh dolor! valet impedire a totius religionis proposito. Ideoque, clementissime Deus, hanc infirmitatem in me prospiciens, ita me sanum validumque in utriusque hominis vigore effice, ut in omni servitutis tuae studio laetus et promptus existam, laboremque totum, qui in hoc saeculo et pro laudis tuae impensione et pro peccatorum meorum poenitentia nec non pro aliorum necessitate jugiter agendus est mihi, sustinere valeam. Scio denique quia multos milites tantae virtutis tantaeque devotionis habes, ut, licet infirmitatibus angustiisque [Col. 0430B] plurimis afflicti detineantur, nihilominus tamen in praeceptis tuis promptissimi et constantissimi inveniantur. Hi quidem, Domine, gratia tua praestante sunt perfecti, atque potentiae tuae armis electi; ast ego omnimoda fragilitate et ignavia, peccatis meis exigentibus, depressus, vix in aliquantulo servitutis tuae studio persisto, si mihi sanitas prosperitasque omnis aderit. Unde quaeso, clementissime Deus, ne me infirmitatis aut adversitatis molestia permittas plus aggravari quam convenire scias [Col. 0430C] meae qualitati. Sustine me, precor, pusillanimem et pigrum, exspecta me fragilem et infirmum, quousque ad te convertar aliquantulum; fide igitur et spe tali me confirma, per quam de promissionibus tuis certissimus in nullius diffidentiae moestitiaeque noxiae pericula incidam. Ad haec quoque charitatem et timorem atque humilitatem, nec non patientiam et obedientiam talem mihi, precor, praesta, qualem primitus tibi Deo omnipotenti, dehinc hominibus cunctis inter quos unquam conversari me contigerit, exhibere debeo. Ambitionem simul et delectationem totius saecularis gloriae aufer a me, Domine, et da mihi aliquam partem sapientiae spiritualis; ut mecum sit, et mecum laboret, ut sciam quid acceptum sit coram te omni tempore. Ne reminiscaris, [Col. 0430D] quaeso, delicta juventutis et ignorantiae meae, sed secundum misericordiam tuam memento mei, Domine. Munditiam quoque mentis et corporis ita mihi, quaeso, vigilanti aut dormienti concede, ut ad altaris totiusque servitutis tuae officium dignius accedere, ipsumque acceptabiliter possim peragere: nihil enim boni a memetipso habeo, sed neque ab homine ullo virtutis alicujus donum accipere valeo. Quamobrem tu, Domine Deus, qui solus omnia potes, et nos temet pro necessitatibus nostris jugiter invocare jubes, exaudi me miserum tibi pro miseria mea supplicantem; et concede ut et illarum [Col. 0431A] virtutum quas jam orando nominavi, et omnium sine quibus nullus tibi placere potest, particeps fieri merear. Sed quoniam tam magna pietatis tuae dona nullis conatibus propriis nulloque labore condigno acquirere et obtinere valeo, per sanctissimam nativitatem et passionem tuam, Domine Jesu Christe, nec non per venerandam crucem in qua pro mundi salute pendere dignatus es, perque resurrectionem et ascensionem tuam, tum etiam per sancti Spiritus gratiam, mihi, precor, concedas.

Adjuva etiam me per merita et preces sanctissimae Genitricis tuae et perpetuae virginis Mariae, nec non per sancti Michaelis omniumque coelestium virtutum, atque per sancti Joannis Baptistae, et per sanctorum apostoloruum tuorum Petri et Pauli, [Col. 0431B] Andreae, Jacobi, specialiterque per dilecti tui Joannis, et per omnium apostolorum tuorum suffragia; sed et per illorum sanctissimorum infantium patrocinia qui pro tuo nomine trucidati sunt ab Herode; et sicut eosdem infantes, nullius meriti aut virtutis notitiam habentes, sola et inaestimabili gratiae tuae potentia ad vitam aeternam elegisti, ita etiam me indignum per illorum, quaeso, intercessiones ad vitae perennis consortium elige. Succurre quoque mihi per sanctorum martyrum tuorum Stephani atque Laurentii, Viti et Pancratii, Georgii et Emmerammi, Quirini et Castuli, Sebastiani et Vincentii, nec non per Mauritii et Dionysii, Gereonis et Kyliani, Bonifacii et Januarii, Hippolyti et Cyriaci, una per sociorum suorum merita, specialiterque [Col. 0431C] per sanctorum tuorum patrocinia, cum quibus locum praesentem sublimare dignatus es; sed et per sanctorum confessorum tuorum Sylvestri atque Martini, Remigii et Gregorii, Nicolai et Benedicti, Wolfkangi atque Udalrici, perque sanctarum virginum Petronellae et Caeciliae, Scholasticae et Margaretae, nec non per illorum sanctorum quorum in hoc monasterio aut in hac proxima civitate reliquiae consistunt. Deinde per omnium sanctorum tuorum suffragia me, precor, adjuva; ut propter nulla peccata mea aut instantia seu futura in manus persequentium animam meam tradas, sed solita pietate tua semper et ubique defendar. Deinde immensam pietatem tuam, Domine Jesu Christe, suppliciter deposco pro fratribus nostris coenobiique nostri [Col. 0431D] loco ut, quia, peccatis nostris exigentibus, tam a nostratum quam ex alienorum effectu, proh dolor! intus simul et foris destructus est, per gratiam tuam atque per illorum sanctorum (quorum corpora aut reliquias hic positas amore promptissimo veneramur) intercessionem ad laudem et gloriam nominis tui, atque ad necessitatis nostrae, nec non ad eorum qui nobis jugiter deserviunt, quique huc pro aliqua salute obtinenda adveniunt, usum reparetur. Ad haec quoque precor pro omni utriusque sexus congregatione quae in hac urbe consistit; deinde pro caeteris omnibus qui in sancta Ecclesia in nomine tuo usquam congregati conversantur, ut et spiritualis vitae normam quam habitu profitentur, moribus [Col. 0432A] sequantur, et corporalis vitae subsidia prout indigent, a te accipere mereantur. Da eis, quaeso, pastor aeterne, pastores et rectores tales qui illos per exempla sua non ad interitum, sed ad aeternae salutis instruant meritum. Pro his etiam qui semetipsos confessione aut aliqua interventione in mei peccatoris orationem commendare curabant, bonitatem tuam, Domine, suppliciter exoro, ne scilicet propter ulla peccata mea confessionis suae cassetur remissio sperata, sed per gratiam tuam et ipsi veniam, quam confessionis humilitate fideliter expetebant, mereantur consequi; et ego virtutum illarum dona quae iidem, orationis meae suffragia quaerentes, jam inesse mihi credunt, sed, proh dolor! necdum in me sunt, per illorum, quaeso, fidem [Col. 0432B] quandoque merear adipisci. Recordare, precor, in nobis misericordiae tuae, verborumque apostoli tui Jacobi dicentis: Confitemini alterutrum peccata vestra, et orate pro invicem, ut salvemini. Et concede ut et illorum confessio, et mea, quam pro eis profero, oratiuncula sibimet prosit.

Peto etiam pro papa, et Caesare aut rege nostro, nec non pro cunctis rectoribus atque principibus nostris, ut illos in amore et timore tuo ita perfectos facias quatenus se sibique subditos valeant regere ac congruis exemplis praeesse. Ad haec quoque pro parentibus et propinquis, nec non pro illis qui ab initio vitae meae usque in hanc horam qualemcunque pro me laborem pertulerunt, quique in esu aut potu, aut in vestitu, aut in doctrina, seu [Col. 0432C] etiam quolibet modo mihi prodesse studuerunt; pro illis ergo omnibus pietatem tuam, Domine, unice deposco, ut, quia ego nullam ipsis recompensationem debitam impendere possum, gratia tua illis ubicunque opus est, sive in praesenti sive in futuro saeculo, recompensare dignetur. Deprecor simul pro illis quos unquam sine causa contristavi aut aliquibus meis actibus depravavi, quatenus per bonitatis tuae effectum aliquomodo corrigi et reparari mereantur. Deinde vero communiter pro omni populo Christiano majestati tuae, Domine, supplico ut eis pacem, aeris temperiem frugumque copiam juxta necessitates suas tribuere digneris; et, licet insidiis diabolicis aut etiam fragilitate humana circumdati a Christianitatis cultu variis modis [Col. 0432D] discedant, ipsa tamen, quaeso, tanti tui nominis agnitio, tantaeque majestatis professio, cui se fide congrua commendant, et in qua spem maximam vivendi collocant, illis prosit in aeternum. Ad haec quoque immensam pietatem tuam, Domine Jesu Christe, postulo unice pro omnibus fidelibus congregationis nostrae defunctis fratribus, nec non pro his quibus ex fraternitatis communione seu quacunque commendatione aut eleemosynarum largitate unquam debitor orandi factus sum; deinde communiter pro cunctis in fide sancta defunctis, pro quibus videlicet cuiquam orare licet, ut eos a locis poenalibus liberare et in requie perpetua digneris collocare. Has igitur preces, quos ego peccator, [Col. 0433A] qui nec pro meme pso orare sufficio, confidens tamen in tua misericordia pro aliis tam vivis quam defunctis ad te, Domine, protuli, dignanter suscipe; et ut illis simul et mihi aliquantulum prosint concede.

Ad extremum vero nulla orationis meae dicta mihi suffecisse prorsus sciens, sed potius in te tam orationis quam caeterorum actuum meorum sufficientiam [Col. 0434A] conclusionemque ponens, in manus tuas, Domine, spiritum et cor meum, omnemque curam quam aut in spirituali aut corporali studio suscipere me causa aliqua compellit, gratiae tuae committo, ut, ubicunque nequeam seu nesciam aut etiam nolim me custodire, tu prout valeas ac scias, utque juxta bonitatem tuam velis, me ubique conservare digneris.




CIRCA ANNUM MLXXIII-LXXVI.
ADAMUS CANONICUS BREMENSIS.




[Col. 0433]
IN ADAMUM NOTITIA HISTORICA ET BIBLIOGRAPHICA.
(Apud Pertz Monumenta Germaniae historica, Script. tom. VII, pag. 267, Prooem. V. cl. Joan. M. Lappenberg ad Adami Gesta Hammaburgensis Ecclesiae pontificum.)

[Col. 0433B] Paucissimi sane sunt inter medii aevi historicos, qui rerum traditarum gravitate, perspicuitate, judicii ingenuitate, fontium scriptorum cognitione, sermonum ore traditorum accurata perceptione ita emineant, ut Adamus, magister scholarum Bremensis. Accedit quod archiepiscopatus Hammenburgensis et regnorum huic dioecesi subjectorum, quorum ille historiam tradit, septentrionalium annales omnino fere desiderantur. Adamo soli id debemus, ut notitiae, quae de populorum septentrionalium rebus gestis passim apud auctores varios reperiuntur aut ex eorum poematis hauriuntur, annis certis tribui et historiae usui inservire possint. Quid quod multa alia de rebus Germanicis et Slavicis scitu dignissima, necnon de Britannia et Hibernia haud contemnenda [Col. 0433C] meminit. Vix igitur sunt chronica hujus temporis, quorum textus aeque ac indagatio fontium quibus superstructa sunt, opera diligentissima tam digna videantur quam Mag. Adami Gesta pontificum ecclesiae Hammenburgensis.

Ita inscribi libros, quos jamnunc curis nostris edituri sumus, tradidit nobis Helmoldus [(1) 1Kb] . Ex ipso opere ejusque praefatione illud tantum discimus, scriptorem fuisse canonicum ecclesiae Bremensis, nomenque ejus incipere a littera initiali A. Eum ex Germania superiori, id est ex Saxonia superiori, [Col. 0434B] oriundum fuisse, jam ex vestigiis dialecti ejus conjecit auctor scholii 145 (l. IV, c. 35). Archiepiscopus Adalbertus, ortus domo comitum de Wettin, e regione natali sua viros plurimos Ecclesiae litterisque utiles Bremam accersivit. Plurima quae Adamus noster de Magdeburgo profert, per se haud plane necessaria, conjecturam fulcire videntur, Adamum in scholis monasteriorum in hac civitate sive prope illam litteris imbutum fuisse. Anno 24 archiepiscopatus Adalberti, qui incoepit a die 16 m. Aprilis anni 1068, Bremam venit [(2) 1Kb] , ubi inter canonicos hujus sedis cathedralis receptus est. In charta archiepiscopi jam dicti, data anno 1069, Jun. 11, eum munere magistri scholarum insignitum inter testes post decanos et ante presbyteros collocatum invenimus [Col. 0434C] [(3) 1Kb] . Paulo post regem Danorum Svend Estrithson adiit, in Selandia, ut videtur, morantem, qui benignissime eum excepit et circa terrarum aquilonarium situm et historiam plurima docuit [(4) 1Kb] . Post mortem Adalberti pontificis opus suum De gestis pontificum Hammenburgensium exorsus est, quod, ut ex epilogo effici posse videtur, circa annum 1075 absolvit. Etenim illud ante annum emortualem regis Svend, scilicet 1076, factum esse docent quae leguntur verbis l. II, cap. 24: »Rex Daniae, qui hodieque superest« et cap. 26: »qui nunc in Dania regnat [Col. 0435A] Svein.« Quandiu in officio scholastici Bremae permanserit, non constat, cum de scholasticis Bremensibus hujus temporis nil inveniamus usque ad Vicelinum, postea Wagriae apostolum, qui hoc munere circa annum 1125 functus est. Nec liquet usque ad quem annum vixerit, quamvis obitus magistri Adami in diptycho Bremensi ad d. 12 m. Octobris ascriptus sit [(5) 1Kb] . Traditur Adamus conventui in Ramesloli silvam quamdam donasse, ibique sepultus esse [(6) 1Kb] . Iterata hujus conventus commemoratio certe praedilectionem quamdam Adami prodere videtur [(7) 1Kb] .

In fontes historiae Adami inquirenti [(8) 1Kb] mox apparet perquam diligentissime eum cum ecclesiae suae chartis et documentis usum fuisse, tum antiquiores rerum tradendarum auctores omni cum cura consuluisse, [Col. 0435B] multosque scriptores etiam Romanos et recentiores, inveniendi quidquam spe atque studio motum, perscrutatum esse [(9) 1Kb] . Citat chartas in scriniis vel chirographa in archivis ecclesiae suae [(10) 1Kb] , privilegia Romanorum [(11) 1Kb] sive Romanae sedis [(12) 1Kb] papae [(13) 1Kb] , necnon praecepta imperatorum et regum [(14) 1Kb] . Praeter ipsa documenta laudat Adamus librum donationum sive traditionum ecclesiae Bremensis, in quo praeter diplomatum copiam alia quaedam de ejus historia juribusque exstitisse videntur [(15) 1Kb] . Librum quoque fraternitatis Bremensis memorat in scholio 42. Versus etiam quosdam affert ex antiquioribus ecclesiae libris [(16) 1Kb] . Opera historica, quae Adamus noster tum excerpsit, tum citavit, sunt haec: Eginhardi Vita Caroli Magni [(17) 1Kb] , ejusdemque historia [Col. 0435C] vel scripta [(18) 1Kb] ; liber quem vocat Eginhardi Gesta Saxonum [(19) 1Kb] , Eginhardi Annales, Fuldenses vulgo dicti [(20) 1Kb] , qui ex historia quam vocat Francorum [(21) 1Kb] usque ad annum 911 perducta ei innotuisse videntur; Annales Caesarum [(22) 1Kb] ; Gregorius Turonensis [(23) 1Kb] , fortasse in epitome Fredegarii; Gesta Francorum [(24) 1Kb] ; Gesta Anglorum; Computus [Col. 0436A] a Corbeia delatus qui a nostratibus Fasti Corbeienses inscribitur [(25) 1Kb] ; Gesta S. Bonifacii [(26) 1Kb] ; Vita S. Willibrordi [(27) 1Kb] ; Anskarii liber Vitae et actuum S. Willehadi [(28) 1Kb] ; Altfridi Vita S. Liudgeri [(29) 1Kb] ; Gesta, Vita s. actus S. Anskarii [(30) 1Kb] ; Gesta, Vita s. liber Vitae S. Rimberti [(31) 1Kb] ; Bovo, abbas Corveiensis, de actis sui temporis [(32) 1Kb] ; Rabani scriptum quoddam, quod Capitulum vocat [(33) 1Kb] . Memorat etiam acta conciliorum quorumdam in Germania, videlicet Triburii, Alteimii, Moguntiae habitorum [(34) 1Kb] . Canones passim allegantur [(35) 1Kb] . Epistolis quoque nonnullis usus est, ut Anskarii, Alexandri papae II, Adalberti archiepiscopi [(36) 1Kb] .

Auctores classici Romani nonnulli scholastico nostro Bremensi probe noti fuerunt, saepissimeque [Col. 0436B] ex eorum scriptis centones in ejus sermone reperiuntur. Graece autem doctum fuisse Adamum non constat, quamvis saepe usurparit vocabula Graeca in linguam Latinam recepta, exempli gratia: proselita pro advena Prooemio; acephalus III, 14, schol. 16; cenodoxia III, 2; gigas IV, 40; giganteus II, 22; gnatho et pantomimus III, 38; trigonus l. I, c. 1; orthodoxus I, 29; IV, 41; parasitus III, 38; toparchia III, 25; ypocrita III, 35; celeuma IV, 39; zelare II, 53; abyssi baratrum IV, 38; abyssus, chaos et euripus ibid. c. 39; gaza ibid. c. 40; macrobii ibid. c. 19. Poetarum opera, quorum versus citantur, sunt Virgilii Aeneis [(37) 1Kb] et Georgica, [(38) 1Kb] Horatii Lyrica, Sermones et Epistolae, [(39) 1Kb] Lucani Pharsalia, [(40) 1Kb] Juvenalis Satyrae, [(41) 1Kb] itemque [Col. 0436C] Persii [(42) 1Kb] . Noti ei fuisse videntur Ciceronis libri De finibus [(43) 1Kb] et Somnium Scipionis [(44) 1Kb] . Nullius tamen opera saepius manibus versavit quam Sallustii, ex quo noster, hac in re similis Widukendo et Lamberto Hersfeldensi, et totas sententias deprompsit et saepenumero locutiones breviores in textum suum recepit [(45) 1Kb] . Laudantur Macrobii libri in [Col. 0437A] Somnium Scipionis [(46) 1Kb] , Orosii Chronica [(47) 1Kb] , Solini Polyhistor [(48) 1Kb] , Marciani Capellae libri De Geometria in ejusdem opere De nuptiis Philologiae [(49) 1Kb] . Citantur quoque Bedae Venerabilis libri De temporum ratione et De rerum natura [(50) 1Kb] , et sancti Patres Ambrosius [(51) 1Kb] , Hieronymus [(52) 1Kb] , Gregorius [(53) 1Kb] ; Historia ecclesiastica tripartita, quae Cassiodoro ascribi solet, laudatur [(54) 1Kb] ; Pauli Diaconi quoque Historia, ut videtur, Adamum non latuit [(55) 1Kb] . Minime vero Adami fontibus annumeranda sunt Sigeberti Gemblacensis Chronicon, et liber De pontificum Romanorum Vitis Liutprando vulgo ascriptus, quippe quae opera post Adami scholastici tempora composita sunt [(56) 1Kb] . Refertus est praeterea Adami sermo locis e Scriptura sancta [Col. 0437B] depromptis. Ad carmina historica seu Teutonica seu populorum septentrionalium non attendebat [(57) 1Kb] .

Praeter chartas et scripta quae evolvit, Adamus consuluit quos testes fide dignos de rebus gestis et de terris et moribus populorum dioecesi Hammenburgensi subjectorum invenire potuit. Quorum nemo erat gravior quam rex Danorum jam supra laudatus, Svend Estrithson. Praeterea provocat ad Adalbertum archiepiscopum [(58) 1Kb] , ad episcopum quemdam Danorum [(59) 1Kb] , ad nobilem quemdam de terra Nordalbengorum [(60) 1Kb] , ad comites episcopi Adalwardi junioris, aliosque [(61) 1Kb] . Plurima haud dubie cognovit ex Guilielmo, episcopo Selandiae, [Col. 0437C] regis Kanuti Magni quondam cancellario. et ex Adalwardo seniore, decano Bremensi, episcopo quondam Gothorum in Sueonia. Patrum relationem saepius laudat [(62) 1Kb] . Nonnunquam se ipsum quoque testem affert, qui ea quae narrat aut viderit [(63) 1Kb] aut ab aliis ipse acceperit [(64) 1Kb] .

Adami orationem vix laudibus efferendam duxerim. Sermo ejus Latinus maxima difficultate laborat. Iisdem vocabulis et formis dicendi saepissime utitur, non semel in capite eodem vel statim subsequente. Hujus rei exempla pauca afferamus: adsiscere ad suam familiaritatem l. III, c. 35, 37; fremens oceanus l. IV, c. 30, 34; acceptus omnibus seu populo l. I, c. 17; l. II, c. 45, 57, 73, 74; principibus l. II, c. 65; Deo et hominibus l. II, c. 34. [Col. 0437D] Angustiae multiformes l. III, c. 61; emergentes l. III, c. 4; angustiarum laquei l. III, c. 48; constringere tanta (magna) virtute l. II, c. 5, 53; potestate l. III, c. 33; potentia l. IV, c. 22; compertum est nobis [Col. 0438A] l. I, c. 3; l. III, c. 26, 57, 68 (l. IV, c. 38); habeo l. IV, c. 30 f.; decens honor l. I, c. 20, 64; l. II, c. 59; l. III, c. 70 (l. IV, c. 44); forte et justum imperium l. III, c. 21; fortissimus et justissimus imperator ibid.; judex justus, fortis l. II, c. 42; funditus excidere l. III, c. 50 bis; exstinguere l. II c. 2; diruere l. III, c. 3; interficere l. III, c. 48; amovere l. II, c. 46; abjicere l. II, c. 77; pristina libertas l. I, c. 13; l. II, c. 9; l. III, c. 5, 33; ingens gloria l. II, c. 67; honor l. III, c. 14; l. IV, c. 35; amor ibid., c. 21; veneratio l. III, c. 68 (l. IV, c. 38); luctus l. II, c. 78; exercitus l. III, c. 21; factum l. IV, c. 26; multitudo l. III, c. 36; auri pondus l. II, c. 27; lucrum l. II, c. 9; ingentes divitiae l. III, c. 27, 35; gratiae l. I, c. 18; ingentia signa l. III, [Col. 0438B] c. 61; munera l. II, c. 56; pestifer morbus l. II, c. 67, schol. 51; invectio l. III, c. 39; consuetudo l. IV, c. 8; mulierum vinculum schol. 77. Insignia virtutum l. IV, c. 9; morum ibid. c. 30; in moribus ibid., c. 35; operis l. II, c. 68. Vela torquere l. IV, c. 32; pandere l. II c. 50; l. IV, c. 36; tendere l. II, c. 19; l. IV, c. 39. Victor et victus occubuit l. I, c. 40; decessit l. II, c. 21; prosperis succedentibus l. II, c. 8; l. III, c. 11, 58; legatio gentium prosperis semper est aucta incrementis l. III, c. 17 f; l. IV, c. 41. Ulla vix voce saepius utitur quam verbo deridendi et substantivo derisio seu ludibrium, id quod ex moribus temporis ejus explicandum videtur. Ita derideri l. I, c. 46; l. III. c. 42, 50; [Col. 0438C] derisioni habere l. III, c. 47, 55; in derisionem habere l. III, c. 50; in derisione habere l. III, c. 48; derisui habere l. III, c. 42; deridere l. IV, c. 34; ludibrio habere l. I, c. 41, 55; l. II, c. 29, 45; ad ludibrium ducere l. III, c. 50; exponere l. II, c. 59; servare l. II, c. 41; post multa ludibria l. II, c. 60.

Saepissime inveniuntur apud Adamum errores velut pertinxerit l. I, c. 9, pro pertigerit, numerus singularis pro plurali, ut in Prooemio: ecce occurrit mihi plurima. Genus masculinum pro neutro: quartus . . . ex fluminibus, l. I, c. 2; l. IV, c. 1; activum pro deponenti execrare l. II, c. 25; debacchare l. I, c. 41; modus indicativus pro conjunctivo saepissime; conjunctivus pro indicativo. Neque casuum neque praepositionum vim intellexit, veluti: largitas peregrinorum, [Col. 0438D] pro in peregrinos l. III, c. 65; prudentia et fortitudine praedicandus l. III, c. 18, pro propter prudentiam, etc. Male interpretatus est vocabula nonnulla, veluti: occasus fluminis pro ostio l. I, c. 2, vocabulum pro [Col. 0439A] nomine l. I, c. 3; conversus pro divertens l. III, c. 10; l. IV, c, 3; discedere pro decedere l. III, c. 33; luere periculum l. III, c. 22; corripere de rapina l. II, c. 66; considerari l. I, c. 1. Verba et dicendi formulae quae vix apud alios auctores inveniuntur, veluti: adgloriare l. III, c. 38; plenarius l. I. c. 11; articulum convertere l. IV, 20; compaginare historiam l. III, c. 70; pugnare conatibus animi et sumptum l. III, c. 9; exaggerare parricidium l. II, c. 26; innacessus paludibus l. IV, c. 18, schol. 3; indeficuus l. II, c. 78; inexpugnabile consilium l. III, c. 30; litteralia studia l. II, c. 64; malepotens l. II, c. 67; l. III, c. 65; pavorabile l. III, c. 61; occasio locorum se praebet l. II, c. 15; l. IV, c. 10; putari aliqui ibid. c. 40; subterrare l. II, c. 66; succedere in sceptrum l. II, c. [Col. 0439B] 54; triumphare aliquem praelio l. I, c. 58; vocalitas l. III, c. 26; manens l. II, c. 8. Germanismi apud eum non desunt, velut: in animo gerere l. III, c. 17, »im Sinne führen;« colligere ad se ibid. »an sich knüpfen;« fieri extra »herausgeschafft werden« l. III, c. 29; juxta esse »bei einander sein« l. IV, c. 28; malle, »gerne mögen wollen« l. I, c. 17; l. II, c. 26; l. III, c. 8, 23, 60, 70 (l. IV, c. 46); subsistere ante impetum, »vor dem Angriff Stand halten, still stehen« l. I, c. 44; levare castellum »eine Burg errichten« l. III, c. 36; opis molem l. III, c. 4.

Libri Adami Bremensis haud diu ignoti remanserunt. Quam plurimum eis usi sunt Annalista Saxo, Anonymus Roskildensis, Helmoldus, auctor Vitae Meinverci episcopi Paderbornensis, Snorro Sturleson, [Col. 0439C] auctores fragmenti de Haroldo Blaatand et Svend Tveskiaeg, Sagae de Olavo Trvggvason, Annalium regiorum Islandorum, fragmenti veteris Islandici historico-geographici; Albertus abbas Stadensis, Historia archiepiscoporum Bremensium, Historia gentis Danorum usque ad annum 1288, quae Erico regi tribuitur, Annales Esromienses, Hermannus Cornerus, Albertus Cranzius [(65) 1Kb] .

Quamvis magna operum Adami nostri jam apud historicos saeculi duodecimi fragmenta excerpta reperiantur, nullus tamen exstat codex Gestorum ejus saeculo tertio decimo antiquior.

I) Nullus codicum Adami gravior illo qui quondam Salisburgi, nunc asservatur in bibliotheca palatina Vindobonensi sub 413 inscriptus, 83 foliis pergamenis [Col. 0439D] numero distinctis. Inscribitur: Mappa terre Saxonie et Chronica Saxonum. Item diverse forme literarum. Pertzius noster, cui collationem hujus codicis diligentissimam debemus, descriptionem ejusdem dedit valde accuratam [(66) 1Kb] . Nil habet tamen, praeter quaedam de Arnoldo et Thietmari comitis filio l. III, c. 8, versum Virgilii l. III, c. 64, et passim pauca verba veluti l. III, c. 32, 38, quae in codicibus caeteris non reperiantur, seu in textu seu in scholiis; plurima tamen ei desunt quae ipse Adamus [Col. 0440A] aut auctor aliquis fere coaevus addidit [(67) 1Kb] . Scholia huic codici desunt, quamvis eorum materia et ipsa verba saepius in textu reperiantur. Quamvis argumento hoc probari non potest codicem Vindobonensem e manuscripto emanasse antiquiori quam manuscripta fuerunt e quibus jam Annalista Saxo et Helmoldus scholia illa descripserunt, et quamvis codex ille vitiis et defectibus quibusdam haud careat, illa tamen suspicio fulcitur bonitate textus. Accedit quod omnium codicum praestantiorum ille solus sit integer. Quare eum recensioni nostrae supponendum esse haud dubitavimus. Hunc vero codicem Adami inter eos quos superstites habemus ad autographum proxime accedere facile probari potest ex melioribus, quas ille solus habet, lectionibus, videlicet l. II, c. [Col. 0440B] 3, Harit vel Haredum; c. 5, ubi Bruno recte dicitur confrater Ottonis; c. 29, nimisque infelix; c. 48, epulis, c. 62, Guduin . . . ducis; c. 55, firmius coalesceret; l. III, c. 37, pro denario; c. 42, otium terebat; l. III, c. 42, Belo; c. 51, in Gallia; c. 63, gemitibus; l. III, c. 55, nomen Dedonis. Illud tamen non ipsum auctoris autographum reputandum esse patet ex plurimis lacunis et mendis quae nonnisi vitio scriptoris debentur, veluti l. I, c. 8, ter; c. 6, cum aut---rebus; c. 28, commendari; c. 29, invidiam---regnum et nuncios; c. 31, crudelem---reddidit; c. 49, visum---forte; c. 52, annus et dies Adalgarii erroneus; c. 53, dux; lib. II, c. 21, regibus Francorum et obediens; c. 43, Bennonis; c. 47, seq. Chunt; c. 52, Guduin ducis; c. 55, nec cessavit---imperio; l. III, c. 15, [Col. 0440C] Et primo---Anund. Tota sententia, quae l. III, c. 37, in codice I desideratur, in autographo deesse non potuit, ut ex sequentibus: Ita pugnans contra naturam patriae, facile intelligitur. Lib. III, c. 70, quo describitur pro de quo scribitur, etc. Confer quoque l. I, c. 4-8 et 15, ubi plura ex translatione sancti Alexandri in caeteris codicibus accuratius descripta leguntur quam in codice Vindobonensi.

1b) Codex Vaticanus n. 2010, scriptus 86 foliis pergamenis anno 1451, codicis Vindobonensis apographum videtur [(68) 1Kb] .

2) Codex Guidianus n. 83, nunc in bibliotheca Guelferbytana, anno 1706 ex bibliotheca Marquardi Gudii [(69) 1Kb] in bibliothecam Helmstadiensem delatus, 49 foliis papyraceis in fol. a Dano quodam, ut videtur [Col. 0440D] scriptus, tum Gesta pontificum Hammenburgensium, tum majorem partem libri De situ Daniae amplectitur. Desunt sex folia, ut manus recentior quaedam annotavit. Capitula habuit 252 divisione in libros carentia, ut ex indice libro praefixo videri potest; quorum 207 tantum adsunt. Codex saeculo XV oriundus, paginas habet in duas columnas dispartitas 37-43 linearum, inscriptiones, litteras initiales numerosque capitulorum rubro tinctos. Ad Vindobonensem codicem hic quam proxime accedit; attamen [Col. 0441A] non pauca in textu habet quae illi desunt, praeter scholia plurima. Illa reperiuntur l. I, c. 2, 3, 15, 17, 20, 23; l. II, c. 10, 22, 23, 26, 27, 30, 34, 38, 52, 59, 74 bis, 75 bis, 76, 78; l. III, c. 33, 36, 41, 44, 45, 68, 70, necnon tota capitula nonnulla in fine adduntur. Item nonnulla in l. IV, c. 16, 20, 24, et, ut videtur, c. 26, 35, 38, totumque caput 40.

2a) Codex chartaceus bibliothecae regiae Havniensis, in collectione regia vetustiore n. 1175. Adami Bremensis historiae ecclesiasticae apographum saeculo XVI sive XVII scriptum, variis locis a manu fere coaeva emendatum [(70) 1Kb] .

3) Ex egregio quodam Adami nostri codice membranaceo, a Dano quodam scripto, reperto a Mag. Iwaro Bartolino in libris monasterii Soroe in Selandia, [Col. 0441B] Andreas Vedel (Velleus) Gesta pontificum Hammaburgensium in quatuor libros dispartita anno 1379 typis expressit. Qui codex librum etiam De situ Daniae amplectebatur, de quo vide infra sub 8 et 8 b. Delatus est postea in bibliothecam universitatis Havniensis [(71) 1Kb] , ubi in incendio anni 1728 cum aliis ejusdem cimeliis interiit. Asservabatur ibidem in capsa Ambrosii, parte prima, ordine primo, inscriptus: Gesta pontificum Bremensium est nomen istius libri. Scholia plurima in hoc codice reperiebantur, quae in codice Guelferbytano, attamen abbreviata. V. schol. 48, 53, 55, 56, 91. Alia plane desunt, veluti 43, 45, 61, 62, 68, 77, etc.

4) Codex bibliothecae regiae Havniensis membranaceus, [Col. 0441C] in collectione vetustiore 2296, elegantissime scriptus saeculo XIII. Quaternionis noni folia quaedam desunt, quare capita tantum 229 amplectitur [(72) 1Kb] . Saeculo XVI, Hamburgi invenimus eum apud Joachimum Mollerum, consulem (+ 1558), ejusque filium Everhardum, proconsulem (+ 1588), quorum nomina folio primo inscripta sunt. Idem videtur esse manuscriptum quod Sperlingius ms. Hamburgense Scheliorum vocat [(73) 1Kb] . Anno 1746 Michael Richey, professor gymnasii Hamburgensis (+ 1761), illud tenuit, nomenque suum illi folio inscripsit, cujus ex libris in manus F. C. Sevelii, regi Danorum a consilis, pervenit, apud quem Langebekius eo usus est [(74) 1Kb] . Post Sevelii mortem anno 1781 bibliotheca regia Havniensis hunc codicem acquisivit [(75) 1Kb] .

[Col. 0441D] In hoc codice et proxime sequenti textum ab eo quem codices modo dicti praebent plane discrepantem invenimus. Verborum constructio non tantum saepissime immutata est, sed ea quae Adamus ex scriptoribus antiquioribus deprompta affert, cum ipsius verbis confunduntur, totusque textus secundis nec tamen doctis curis editus videtur. Recensio haec Alberto Stadensi jam prae oculis fuit, ut ex ejus excerptis [Col. 0442A] elucet, qui et ipsa scholia 21, 22 et 33, transcripsit, quae ex Chronico Sigeberti Gemblacensis hausta manus secunda codici nostro adjecit. Hanc autem recensionem Adamo non deberi vel maxime inde patet quod nec in ea, nec in dedicatione, nec in epilogo omnimodo ad eventus recentiores seu recensionem novam alludatur.

5) Simillimus huic codici fuit ille quem Erpoldus Lindenbruch in bibliotheca Henrici Ranzovii, Holsatiae producis, Breitenbergi invenit et anno 1595 edidit. In 251 capita fuit dispertitus. Qui, nisi idem fuit atque antecedens, deperditus est.

6) Optimae notae fuit codex saeculi XI seu XII ineuntis, cujus fragmenta, quondam in bibliotheca Isaaci Vossii n. 206, nunc in bibliotheca universitatis [Col. 0442B] Lugdunensis, inscripta M. L. Lat. Vos., Q. 123, asservantur. Leguntur in his foliis, quorum octo tantum exstant: 1) l. II, c. 8, usque ad capitis 13 verba: ingreditur Britanniam; 2) Descriptio insularum aquilonis. Plura ibidem reperiuntur scholia quae codici Vindobonensi desunt [(76) 1Kb] . Plurima in hoc codice sunt aut abscissa aut illegibilia, quae tamen saepius conjectura suppleri possunt, ideoque litteris cursivis distincta a nobis addita sunt.

7) Exemplar Descriptionis insularum aquilonarium, saeculo XVI descriptum, exstat in bibliotheca Hamburgensi fol., n. 22, p. 1-18. Textus nonnunquam Vindobonensi codici tantum similis; caeterum naevis quam plurimis scatet. Collationem hujus manuscripti [Col. 0442C] cum editione patris sui instituit Fridericus Lindenbruch, quam Staphorst in Historia sua ecclesiastica Hamburg. t. I, p. 368-370, prelo subjecit. Cum tamen collatio ista valde negligenter facta sit, manuscriptum nonnunquam numero 7a, illam vero numero 7b distinximus [(77) 1Kb] .

7c) Manuscripti praedicti exemplar videtur esse illud quod, octo foliis chartaceis scriptum saec. XV, exstat in veteri collectione regali Havniensim. 718 [(78) 1Kb] , quondam in bibliotheca Gottorpiana.

8) Numero hoc separato insignivimus codicis Sorensis sub n. 3 descripti partem ultimam sive Descriptionem Aquilonis, quam Velleus typis non expressit. Collationem hujus libri cum editione Lindenbrogii instituerat Arnas Magnaeus, bibliothecarius [Col. 0442D] Havniensis, quam Lackmannus in dissertatione supra laudata pag. 33-36 typis excussit. Proxime accedit hic codex ad Guelferbytanum.

8b) Collectio nova regia Havniensis n. 139 12 folia chartacea ex eodem codice descripta habet: Scholia antiqua ad libellum vel Descriptionem insularum aquilonarium. Ibique additur: »Sequentia scholia mutuata sunt ex Adamo Bremensi ms. in membrana [Col. 0443A] in folio in bibliotheca publica academiae Hafniensis caps. Ambros. par. I, ord. 1, num. 3 [(79) 1Kb] .«

9) Nova collectio regia 4to n. 522. Descriptio regionum septentrional. Daniae, Sueciae et Norwegiae atque insularum adjacentium, hausta ex codicillo vetustissimo ms. anno 1685 in Esgr. Angl. Schleswic. 20. fol. Suhmius, cujus hic codex quondam fuit, et qui eo translationis Danicae suae hujus libri in opere suo: Historie af Danmark t. IV, fundamento usus est, ipsi adscripsit verba: »Apographum hoc est codic. membran. Academ. Hafn.« Non sine vitiis est hic codex, cujus margini scholia addita sunt plura. Lackmann in libello supra laudato pag. 36-39 varias lectiones hujus codicis transcripsit.

9b) Codex chartaceus regiae bibliothecae Hannover. [Col. 0443B] n. 80, 20 fol. 4to ejusdem codicis, cujus antedictus, apographum vitiis scatens.

10) Antiquae collectionis regiae Havniensis codex chartaceus n. 719, 16 pag. in fol., manu saeculi XVI exaratus. Ad codicem Guelferbytanum hic proxime accedit [(80) 1Kb] .

Supra jam indicavimus plura in caeteris codicibus reperiri quae in codice Vindobonensi desunt, tam in textu quam scholia. Nec in utrisque caeteri codices consentiunt, pleraque tamen antiquissima esse ex eo demonstrari potest quod apud Annalistam Saxonem, Helmoldum et Albertum Stadensem excerpta legantur, id quod singulis locis annotare non omisimus. Omnia haec loca in codice Vindobonensi desiderata, quorum nonnulla, velut l. III, c. 15, scriptoris [Col. 0443C] tantum negligentia omissa sunt, ea sunt quae ab Adamo ipso secundis curis, seu certe ab homine fere coaevo, rerum ecclesiae Hammaburgensis expertissimo inserta videantur. Quare haec loca omnia in textum, uncis tamen inclusa, recipere haud dubitavimus.

Scholia multa ab ipso Adamo codici operis sui in margine addita esse, vix dubium est. Nemo nisi ipse Adamus in schol. 65 loqui potuit: sicut prius (sc. l. II, c. 52) diximus; schol. 119, haec et supra (sc. l. III, c. 15) diximus et ipse Adalwardus episcopus recitavit coram nobis. Idem etiam ostendere nobis videntur verba scholii 73, ut arbitror; schol. 77, audivimus Adalbertum; schol. 78 et 81, noster pontifex, schol. 131, nostro archiepiscopo (sc. Adalberto); [Col. 0443D] schol. 137, apud nos defuncto; schol. 122; nostrae sedis confessores; schol. 136 et 141, archiepiscopus, sc. Adalbertus. Adde quod in scholiis 5, 6, 7, 34, 38, 48, 49 et 61 privilegiorum et documentorum ecclesiae Hamburgensis expressa fit mentio. Antiquissima esse etiam scholia 135 et 138 ex ipsis patet verbis. Scholia nonnulla, scilicet, 23, 27, 89, 120, 137, 140, ipsis verbis aut paululum mutatis in codicis Vindobonensis ipso textu leguntur; duo priora etiam in textu codicum Guelferbytani et Sorensis, tria ultima etiam in textu codicis Lugdunensis.---Schol. 69, in codicis Sorensis textu l. III, [Col. 0444A] c. 17, scholion 61 in codicis Guelferbytani textu l. III, c. 7, leguntur.

Quamvis certissimum videatur non omnia scholia Adamo, neque uni omnino auctori deberi, cum in nullo codicum omnia eademque reperiantur, paucissima tamen sunt de quibus pro certo constet, ab Adamo ea scripta non esse. Haec sunt scholia 21, 22 et 33, quae a Sigeberti Gemblacensis Chronico deprompta esse apparet, nec non scholion 144 de ipsius Adami nostri dialecto [(81) 1Kb] .

Pauca dicenda sunt de divisione librorum Adami, cum nullus codicum praestantiorum cum altero hac parte plane conveniat. Codices 1, 2 et 4, in quatuor divisi reperiuntur libros, nempe Gesta archiepiscoporum Hammaburgensium tres amplectuntur libros, [Col. 0444B] quibus Descriptio insularum Aquilonis sub titulo libri quarti adjungitur. In omnibus his codicibus liber primus inscriptione caret; initium vero libri III et IV versiculo distinguitur in omnibus quos vidimus codicibus; in codice 1 libro II aeque versiculus talis praefigitur. Qui codex hos libros singulos in singula capita dispertit: l. I in cap. 65, l. II in cap. 78, l. III in cap. 70; quae summam efficiunt 213 capitum; et librum IV, sive De descriptione insularum, in capita 42. Illorum igitur numerus est 213 capitum, omnino autem capita numerantur 255. Numerus capitis 15 in libro II bis repetitur; l. III, capp. 6 et 9 desunt. Superflua et inepta videtur distinctio cap. 10 l. I. Desunt omnino huic codici octo capita, quae in aliis codicibus leguntur, sc. quae [Col. 0444C] infra dicta sunt, l. IV, c. 38, 41-46, et Descript. c. 249.

In codice 2 totum opus in capita 252 numeris continuis distinctum est, quorum initium et plerumque etiam contenta in indice operi praemisso recensentur. Liber I habet capita 49; liber II horum numerum continuat usque ad 117, liber III vero usque ad 207. Minime ergo partitio singulorum capitum cum codice primo convenit. Libro secundo inscriptio prorsus deest; libri quarti hic, ut in codice 4, inscriptio reperitur eo loco ubi codex Adami antiquissimus libro tertio finem imposuerat, inter scholia ad calcem capitis 200.

In codice 4 numeri capitulorum omnino desunt. Singulorum capitum, ab antea dictis multo tamen [Col. 0444D] diversorum, initia litteris rubris indicantur.

At codex 5, in aliis codici 4 quam simillimus, quo Lindenbruchius usus est, et ex quo librum De descriptione insularum primus edidit, totum opus in 251 capita distinxit, ita ut libro I capita 50, libro II capita 67, libro III capita 41, libro IV vero capita 49 tribuantur, numeris tamen continuis scilicet 207 capitum, quos Descriptio insularum usque ad cap. 251 continuat. Quamvis capitum summa in hoc codice cum codice 2 fere conveniat, eorum initia nonnunquam differunt, quod negligentiae scriptorum tribuendum videtur. Codicis Guelferbytani caput 43 [Col. 0445A] hic in duo capita est distinctum, caput 51 vero in hoc codice 5 bis est ascriptum, caput 228 vero amplectitur codicis 2 capita 228 et 229.

Codex tertius, cui, sicut Velleus typis eum mandavit, liber De descriptione insularum defuit, Gesta archiepiscoporum Hammaburgensium omnium codicum solus in quatuor distribuit libres. Librorum I et II partitio cum codicibus 1, 2 et 4 convenit; ea vero capita quibus in his liber tertius continetur, in illo in libros III et IV sunt dispertita. De distinctione autem capitulorum tantopere inter se differunt codices, ut ea quae codex 1 habet distincta in 213 capitibus, praeter octo quae huic omnino desunt, et quae in codicibus 2 et 5 in 207 capitibus continentur, apud Velleum in capitula 205, scil. l. I c. 52, l. II c. 63, l. III c. 44 et l. IV c. 46, distributa reperiantur, [Col. 0445B] multo majore etiam discrepantia in singulorum capitum initiis.

Constat, opinor, ex iis quae diximus, distinctionem utriusque operis in libros quatuor ipsi Adamo Bremensi deberi, quanquam dubium est quaenam capitum distinctio ab eo profecta sit. Eam igitur quam exhibet codex Vindobonensis cum ipsius textu in editione nostra recepimus; subjunximus ei, uncis inclusam, distinctionem quam habet editio princeps, scilicet Velleana, et quam omnes post eam editiones et versiones secutae sunt. Ascripsimus quoque capitum numeros continuos qui leguntur in codice Guelferbytano, illosque quos primus dedit Lindenbruchius, ubi cum istis non consonant, uncis [Col. 0445C] inclusimus.

Primam operis majoris Adami nostri editionem [(82) 1Kb] paravit M. Andreas Severinus Velleus (Vedel), Friderici II Danorum regis historicus atque sacerdos Ripensis. Titulus, quem libro e codice Sorensi transcripto dedit, hic est: Historia ecclesiastica, continens religionis propagatae gesta, quae a temporibus Caroli Magni usque ad imp. Henricum IIII acciderunt in Ecclesia, non tam Bremensi, quam vicina Septentrionali ferme universa! scripta ante annos quingentos, a M. Adamo quodam, loci istius canonico. Nunc recens mendis vindicata, et e tenebris in lucem vocata, studio et opera Andreae Severini Vellei. Hafniae. MDLXXIX. Et in fine: Imprimebat Andreas Gutteruitz, . . . impensis Balthazari [Col. 0445D] Kavs, bibliopolae Hafniensis. Sunt schedae sine paginarum numero Rr et d in 4to. Descriptio Aquilonis huic editioni deest, quam Velleus ob praematuram uxoris mortem dolore, ut ferunt, correptus omisit. Codex quem secutus est, ille fuit quem supra tertio loco enumeravimus.

Paucissima hujus editionis exempla in Germaniam pervenere, quare jam anno 1595 Erpoldus Lindenbruch, canonicus Hamburgensis, novam historiae Adami Bremensis editionem paravit, in qua [Col. 0446A] codices Henrici Ranzovii, producis Cimbrici, et Ottonis a During, decani Bremensis, secutus est. Qui codices non solum lectionum varietate et diversa capitum distinctione ab exemplari Velleano discrepabant, sed et libellum De insulis Aquilonis continebant, quem Lindenbruchius tunc primum edidit. Prodiit hic liber Lugduni Batavorum ex officina Plantiniana apud Franciscum Raphelengium in 4to.

Hanc editionem repetivit ipse E. Lindenbruch in libro quem anno 1609 edidit sub titulo: Scriptores rerum Germanicarum septentrionalium, forma maxima. Miror eum hic scholia antiqua omisisse. Et alia insunt huic libro vitia, ex editoris negligentia orta. Quartam editionem Adami nostri curavit Joachim Johannes Maderus, rector scholae Schoeningensis. [Col. 0446B] Helmestadii 1670, 4to. Editionem Lindenbruchianam anni 1609 secutus est, additis tamen scholiis editionis prioris. Plurimae vero sententiae et versus in libro suo desunt, qui praeterea plurimis aliis scatet vitiis typographicis.

Cl. J. A. Fabricius novam repetiit editionem Scriptorum rerum Germanicarum septentrionalium ab E. Lindenbruchio collectorum. Hamburgi 1706, fol. Sed in textu Adami Bremensis non ipsam editionem Lindenbruchii, sed pessimam Maderi est secutus

Libellum De insulis Aquilonis separatim edidit Johan. Messenius Holmiae 1615 4to, qui iterum prelo est subditus in Stephani Johannis Stephanii [Col. 0446C] Sylloge scriptorum de regno Daniae. Lugduni Batav. Elzevir. 1629, 12mo.

Adami Historiam ecclesiasticam in linguam Germanicam transferre conabatur Erpoldus Lindenbruch. Quae tamen versio typis excusa non est, sicut Gallica versio, quam ante hos quadraginta seu quinquaginta annos quidam de Chastelus, ex urbe Salmurio oriundus, perfecit. Majorem partem librorum III et IV Gestorum, quae pontificis Adalberti historiam respicit, in sermonem Germanicum vertit F. B. de Buchholz, ad calcem translationis Historiae Lamberti Scafnaburgensis. Translationem utriusque operis Adami, quam melius omisisset, suscepit quidam C. Miesegaes et vel ipse Bremae anno 1825 typis dedit. Libellum De descriptione [Col. 0446D] insularum Aquilonis in linguam Suecicam versum edidit Joh. Frid. Peringskiold. Stocklom 1718; eumdemque in linguam Danicam transtulit notisque instruxit P. F. Suhm in opere suo: Historie af Danmark t. IV, p. 490 sq.

Plurima ad interpretationem Adami Bremensis, praesertim saeculo antecedente, saepissime quoque in ejus vituperationem, scripta leguntur, quae scriptorum ipsorum tantum ignorantiam circa fontes Adami Bremensis et historiam sui temporis probant [(83) 1Kb] . [Col. 0447A] Optime vero de Adamo nostro meriti sunt: V. Seelen in Diatribe de Adamo Bremensi; J. Ph. Murray in dissertationibus duabus De descriptione terrarum septentrionalium, impressis in Novis Commentariis societatis reg. scientiar. Gottingen. t. I. A; Ch. Wedekind in libro: Noten zu einigen Geschichtschreibern des Mittelalters; Jac. Asmussen in dissertatione De fontibus Adami Bremensis. Kiliae 1834; Lud. Giesebrecht tum in dissertationibus suis: Ueber die Nordlandskunde des Adam von Bremen (in Histor. u. literar. Abhandlungen der K. Deutschen Gesellschaft zu Könisberg. 1834, t. III.) et Zur Beurtheilung Adams von Bremen (in Baltische Studien t. VI, p. 183 seq.), tum in opere suo: Wendische Geschichten aus den Jahren 780-1182; Geyer in Historia Sueciae, et [Col. 0447B] Dahlmannus noster in Historia Daniae, quae Norvegiam et Islandiam simul amplectitur.

Nova operum Adami editio vel maximis propter hoc obstructa est difficultatibus quod plures eorum recensiones exstant, quarum quamlibet quantumvis a caeteris discrepantem ab ipso Adamo profectam esse vix est quod negemus, quanquam codicum quos possidemus nullum ab eo conscriptum esse apparet. Codicem Vindobonensem, qui saeculo XIII exaratus est, Adamo ipsi non deberi jam supra demonstravimus. Codicem Lugdunensem Adami ipsius fuisse haud verisimile est, cum, si res quae in illis quae vulgo dicuntur scholiis, quibus hic codex prae omnibus aliis codicibus abundasse videtur, traduntur, ei cognitae fuissent, plurima eorum textui ipsi inserere [Col. 0447C] auctor ipse haud omisisset. Minime tamen marginalia codicis Lugdunensis ab Adamo profecta esse pro certo denegari potest, si, ut supra jam monuimus, n. 21, 22, 33 et 144 excipias. Neque quidquam in omnibus caeteris scholiis reperitur, quod serioris aevi auctorem indigitet. In omnibus omnino apparet auctor, qui in capitulo Bremensi vixit, optime cognita habuit legationis evangelicae in septentrionali Europa fata, haud dubie per Adalbertum juniorem episcopum, et qui eadem fere litterarum suppellectili, praesertim linguae Latinae et auctorum Romanorum notitia gaudebat, qua Adamus noster. Sunt nonnulla scholia in codice Lugdunensi, veluti n. 16, 19, 20, quae in caeteris codicibus frustra quaeruntur. Quae codex Gulferbytanus exhibet scholia, ea omnia [Col. 0447D] in codice 4 iisdem fere verbis aut aeque ac scholia margini ascripta aut textui inserta sunt. Codex Sorensis autem nonnulla eorum brevius contraxit; et pauca habet, videlicet n. 24 et 34, quae codex 4 tantum repetit. Causa vero nulla est cur omnia scholia, adnotatis illis quibus deprompta sunt codicibus, textui codicis Vindobonensis non subjungamus.

Hoc vero fundamento editionem nostram quasi superstruere minime dubitavimus. Cum illo codex Lugdunensis, quantum ex fragmentis ejus conjicere licet, accuratissime convenit. Hic vel ipsos locos qui in codice Vindobonensi in ipso textu, apud caeteros [Col. 0448A] vero inter scholia leguntur, et ipse in textu habet. Omnium vero codicum Lugdunensem optime descriptum esse vel probat ipsa lectio l. II, c. 14: Evraccus pro Curacco. Plura scriptoris vitia tamen ex codicibus 2 et 3, inter se plurimum consentientibus, necnon ex Annalista Saxone emendanda sunt. Quantum hic cum codice Vindobonensi convenit, liquet apud illum ad an. 983 ex verbis: Heueldi et Wilini. Eadem verba: vel Heruli et vel Walani manu secunda superaddita sunt, ut similiter manu secunda in codicibus Vindobonensi et Lugdunensi Adami l. II, c. 18. At codex 4 similiter saepissime attendendus nobis erat, cum, nisi ubi textum pro arbitrio suo scriptor immutavit, ille cum codicibus Vindobonensi et Lugdunensi haud raro magis convenit quam [Col. 0448B] cum Guelferbytano et Sorensi.

Cavendum tamen est ne nimium pretium codicibus his (2 et 3) attribuatur, cum iis plurima vitia scripturae et parvae omissiones cum codice 4 communia sint; v. c. l. I, c. 6, 37, 55, 62; l. II, c. 5, 9, 40, 46, 48, 67; l. III, c. 9, 32; l. IV, c. 3. Vel ipsi errores graviores in his codicibus reperiuntur, veluti l. II, c. 5, de archiepiscopo Brunone, c. 9, ubi Leo promtus dicitur, c. 40 ubi Mystiwoi appellatur Mistrowoi.

Similiter mutationes quaedam parvae textus, tum grammaticae tum styli, codicibus 2, 3 et 4, communes sunt, V. c. l. II, c. 78, si fata concessissent pro si fata concesserint; l. III, c. 64, cognovit pro cognoscens; c. 68, sustentari pro sustineri; c. 70, esset pro [Col. 0448C] est. Lectiones codicum 2, 3, 4, quamvis consonantium, in textum nostrum recipere, si a cod. 1 differant, non placuit, cum in hoc casu lectiones pessimae quoque, veluti l. III, c. 36, et regionem, et c. 38, otium impendebat, in textum recipiendae fuissent.

Si has tum emendationes, tum omissiones erroneas et errores codicibus 2, 3 et 4, communes respicimus, dubitare non licet illos ab uno codice derivandos esse, qui codicis autographi copiam a scriptore, qui ejus vitia leviora tamen correxit, parum accurate litteris exaratam continebat.

Codex 2 vero additiones plurimas majores in textu habet, quas supra in ejus descriptione enumeravimus. Notandum videtur eas nihil fere de archiepiscopis antiquioribus tradere, sed plurima de Adalberto, [Col. 0448D] in quibus auctorem fere coaevum facile cognoscas, nonnulla quoque de rebus septentrionalibus, veluti l. II, c. 22, 34, 38; l. IV, c. 28, quae ab illis qui hic laudantur Adalwardi stipatoribus fortasse communicata erant. Iidem quoque his in locis, praesertim l. IV, c. 38 et 40, auctores citantur, quos Adamo cognitos fuisse jam vidimus. Attendendum quoque Adamum l. III, c. 24, ea polliceri quae tradit in fine capitis 70, quamvis in codice Vindobonensi desint. Omnes hae additiones etiam in codicibus 3 et 4 reperiuntur. Nonnullae inter eas in ipsius auctoris exemplari jam suo loco comparuisse constat, [Col. 0449A] ut supra jam de l. III, c. 36, adnotavi. Pleraeque vero prius margini ascriptae fuerant et ab alio scriptore textui insertae sunt, veluti in cod. 2 cum scholio 2 factum est, quod in aliorum codicum semper margine apparet.

Inserendis his marginalibus textus ipse nonnunquam immutatus est, ideoque lector diligens facile quam violenter et incongrue hoc factum sit, animadvertet, veluti l. II, c. 74; l. III, c. 33. Ita etiam videbit l. III, c. 68, codicis 3 l. IV, c. 39, statim finem capitis 37 secutum esse, a quo per caput 38 hic intrusum separatum est. Sunt vel harum notarum marginalium nonnullae quae in diversis codicibus diversis locis textus insertae sunt, velut ea quae de Ascomannis proferuntur l. II, c. 74.

[Col. 0449B] Omnium additamentorum nulla fere sunt quae tam evidenter Adami ipsius manum prodant, quam ea quae in fine libri III (in cod. 3 l. IV, cap. 38, 41-46) reperiuntur. Adamus in prima librorum De gestis archiepiscoporum Hammenburgensium recensione hos scriptoris excusatione et lectoris admonitione, quae in codice 3 l. IV, c. 40 reperiuntur, finierat.

Capita l. IV 41-46, solummodo agunt de legatione ecclesiae Hammenburgiensis sive de ecclesiis praeter Saxonicas ei subjectis, in terris quarum situm et incolas libellus De descriptione insularum Aquilonis illustrat. Quare haec capita, ut nobis videtur, rectius huic libello praeposuisset, quae libro antecedenti addidit et vel per ipsam particulam autem cum capite 40 conjunxit. Hoc ita per Adamum institutum [Col. 0449C] esse vix credimus. Ab alio quam ab ipso auctore tum haec, tum repetitio magnae partis l. III, c. 23, in capite 70 (cod. 3 l. IV, c. 42) facilius fieri potuerunt. Si vero ad dicendi genus et Sallustii imitationem attenderis, capita ultima libri tertii vix alii quam ipsi Adamo ascribere poteris.

Recte igitur egisse nobis videmur, ea quae desunt codici Vindobonensi, sed quae caeteri codices textui omnes intercalaverunt, et ipsi eidem jungentes, uncis tamen additis, ut facilius ista a textu antiquissimo distinguantur, et quam inepte nonnunquam facta sit insertio facile animadvertatur. Ubi intercalationes in codicibus diversis locis factae sunt, codicem Guellerbytanum secuti sumus.

[Col. 0449D] Pluribus vero hic agendum videtur de codice Havniensi (4), tum quia in illo reperimus textum qui ex Lindenbrogii editione fere solus notus est, tum quia quaestio est proposita utrum textus codicis 4 Adami ipsius secundis curis debeatur, et ipse juxta textum codicis 1 prelo subjiciendus sit?

Nemini dubium est textum codicis 2 et 3, qui cum codicibus 1 et 6 magis convenit, antiquiorem esse illo codicis 4. Illi codices omnia jam habent quae in codice 4 lectori traduntur, si excipias l. II, c. 41, diem emortualem Oddari praepositi; l. II, c. 42, fundationem monasterii Rosanveld; l. II, c. 76, de Gisla regina Bremam accedente, et scholia 58, 59 et 66, quae accuratiorem monasterii Bremensis cognitionem certe probant. Conjicio haec ex codice [Col. 0450A] Adami praestantissimo, qualis fuit Lugdunensis, desumpta, a caeteris, utpote scitu parum digna, esse omissa, qualiter alia scholia in codice Lugdunensi tantum recepta sunt.

In codice 4 vero non tantum desunt quae desiderantur codicibus 2 et 3, sed totae etiam sententiae veluti l. I, c. 51; l. II, c. 11; l. III, c. 21, 45 et 63. Praesertim vero haec recensio a caeteris discrepat eo quod narrationem abbreviat, et pro certo affirmat, ubi in codicibus antiquioribus ad traditionem se referebat, veluti I, II, c. 1, 5, 11, 34 bis, vel ipsos fontes ab Adamo citatos tacet, veluti l. I, c. 51, acta concilii; l. III, c. 21, nobilem hominem de Nordalbingia, l. II, c. 36, Adamum ipsum.

Nonnulla in codice 4 ita abbreviata sunt, ut [Col. 0450B] omittantur quae auctor disertis verbis exprimere voluit, veluti l. II, c. 36, ubi mortem regis Henrici diu optatam fuisse dixerat, codex 4 autem solummodo refert: Mortuo post haec Herico. Adde quod sententiae et locutiones auctoribus classicis desumptae in codice 4 a scriptore ut videtur ignaro immutatae sunt. Ita l. III, c. 5 et 38, ubi auctor Sallustium imitatus erat. Quid quod vel ipsa verba quae ex fontibus suis Adamus deprompserat, in isto codice non amplius vel aliter legantur. v. c. l. I, c. 41, verba Bovonis, c. 46, verbum, quod ipse praedicat, nobile Rimberti. L. I, c. 41, quae laudantur ex gestis S. Rimberti ita immutata sunt et adulterata, ut non ipsi auctori nostro, sed scriptoris cujusdam ineptissimo corrigendi pruritui tribuere tantum [Col. 0450C] possis.

Si quid deesset ad probandum quod codex 4 ab Adamo ipso profectus non sit, facillime intelligi id potest, si attendatur quam inepte scholia marginalia textui sint inserta. Veluti l. I, c. 51, ubi reperiuntur quae de Arnulfi regis morte in scholio 10 itidem dicta sunt. Schol. 44, textui l. II, c. 60 male insertum; et schol. 52, quod ad temporis rationem multum servit, omissum est. Scholion 54 in l. II, c. 67 non post comprehensa addendum, sed paulo post inter verba: diceretur verbum et Nam et claustrum inserendum erat. Scholion 82 de destructione civitatis Sleswic in l. III, c. 50 minime ante ea quae de destructione urbis Hammemburg ibidem dicta [Col. 0450D] sunt, interponendum erat. Insignis quoque videtur ineptia qua l. II, c. 42 codici 4 inserta sunt quae codices meliores margini adnotaverunt, ubi de oppressione Sclavorum per Bernhardum ducem fit sermo. Res gestae annorum 976 982 hic ad annum 1000 vel ad ipsum annum 1010 referuntur, et maxima inde apud historicos recentiores confusio orta est.

Error alius, Adamo minime imputandus, reperitur in codice 4, in scholio 61, quod ex ipsius narrationis textu deprompsit. Craccaben quod constat esse cognomen regis Nordmannorum Olavi, Thrucconis filii, pro nomine adversarii ejus habetur et confunditur cum Danorum rege Suend Tveskiaeg, qui illum in pugna vicerat. Si et ipse codicis Guelferbytam [Col. 0451A] textus similem errorem habet, hoc eo fit quod haec quoque recensio Adamo ascribenda non est.

Notandum etiam est nullum afferri posse argumentum quo probetur textum illum codicis 4 curis secundis politum vel saeculo duodecimo cognitum fuisse. Neque Annalista Saxo, neque Helmoldus eo usi sunt, quamvis scholia plurima ad Adamum operibus suis ipsis fere verbis vix mutatis inseruerint. Objiciat mihi forsan aliquis res gestas in codice 4, [Col. 0452A] l. II, c. 42, ab Helmoldo non solum eodem falso ordine chronologico tradi, sed etiam ab eo narrari filium ducis Winulorum a Saxonibus Canem esse appellatum. Sed scriptor codicis 4 aeque atque Helmoldus hanc lectionem in antiquis Adami codicibus invenire potuit. Nec plane incredibile nobis videtur scriptori codicis 4 Helmoldi Historiam cognitam fuisse, cum de vocabulo Canis fusius omnino hic agat.




[Col. 0451]
MAG. ADAMI GESTA HAMMABURGENSIS ECCLESIAE PONTIFICUM, EDENTE V. CL. JOAN. LAPPENBERG REIPUBLICAE HAMBURGENSIS TABULARIO.
(Monumenta Germaniae historica, Script. tom. VII, pag. 280.)



INCIPIUNT CAPITULA [1 1Kb] .

    [Col. 0451B] 1. Descriptio Saxoniae. Hystoriam.
    2. De fluviis Saxoniae. Nobilissimi.
    3. Qui mortales primi incoluerunt Saxoniam. Querentibus.
    4. Item de genere Saxonum. Saxonum.
    5. De legibus et moribus Saxonum. Generis.
    6. Quomodo gens Saxonum fidem suscepit. Qualiter.
    7. Martirium sancti Bonefacii in Fresia. Primus.
    8. Bonefacio Willehadus succedit. Post passionem.
    9. Divisio Saxonie in episcopatus. In nomine.
    10. Obiit sanctus Willehadus. Sedit igitur.
    11. Willehado Willericus succedit. Proximum.
    12. Ansgarius Danis ac Sueonibus predicare incipit. Ludwicus.
    [Col. 0451C] 13. Ansgarius in Hamburg primus archiepiscopus ordinatur. Tunc imperator.
    14. Ansgarius nunc Danis nunc Transalbianis predicat. Sueonibus episcopum mittit. Ansgarius.
    15. Willericus, Bremensis episcopus, moritur. Interea.
    16. Willerico Leudericus ordine tercius succedit, et de Ansgario episcopo. Leudericus.
    17. Dani Fresones tributo subiciunt, Hamburg exurunt, Coloniam obsident. Interea.
    [Col. 0452B] 18. Ludwicus imperator obit, et regnum dividitur. Anno.
    19. Ansgarius cenobium extruit, Danis ac Sueonibus predicatores mittit, Brema pellitur. Episcopus Breme moritur. At ille.
    20. Ansgarius Bremensem episcopatum suscepit. Tunc Ludwicus.
    21. Ansgarius Horicum, regem Danorum baptizat. Sanctus itaque.
    22. Ansgarius Sueonibus predicare vadit. Quibus.
    23. Hamburg et Brema unus episcopatus fiunt. Interea.
    24. Ansgarius regem Danorum christianos persequentem predicatione placat. Post hec.
    [Col. 0452C] 25. Ansgarius corpus sancti Willehadi transfert. Ipse.
    26. Mencio bonorum operum Ansgarii. Interea.
    27. Ansgarius obit. Rimbertus succedit. Supervixit.
    28. Consecratio Rimberti. Sanctus Rimbertus.
    29. Rimbertus paganis predicat. Preterea.
    30. Legati cesaris et Danorum ad Egdoram pacem jurant. Qui reges.
    31. Ludwicus cesar obiit. Dani Saxoniam vastant Coloniam et Treveros incendunt, Aquisgrani palacium [Col. 0453A] stabulum equis faciunt. Ludwicus de eis triumphat. Anno.
    32. Bremensis episcopus captivos redimit. Quid autem.
    33. Merita Rimberti episcopi. Nec incongruum.
    34. Item merita Rimberti. Frustra.
    35. Miraculum ejus in Sleswich. Erat igitur.
    36. Item de bonis operibus ejus. Et quia.
    37. Unde supra et de obitu ejus. Senodochium.
    38. Ansgarius Rimberto succedit. Adalgarius.
    39. Consecracio Ansgarii. Ferulam.
    40. Arnulfus rex Danos sternit. De hystoria.
    41. Contencio Coloniensis episcopi ac Bremensis. Audivi.
    42. Formosi pape et Arnulfi imperatoris obitus. [Col. 0453B] Eruptio Ungrorum. Persecutio ecclesiarum. Obitus Adalgarii. Anno secundo.
    43. Adalgario Hogerus succedit, qui et in brevi post moritur. Hogerus.
    44. Hogero Reginwardus succedit, qui et ipse paulo post obiit. Reginwardus.
    45. Reginwardo Unni succedit. Gurm, rex Danorum, christianos persequitur. Unni.
    46. Henricus imperator Ungros, Boemos, Sorabos et Sclavos gravi bello percussit, Danos cum exercitu invadit. At vero.
    47. Unni Danis praedicat, de Dacia ad Sueones pergit. Tunc beatus.
    48. Unni Sueonos ad fidem revocat. In eo portu.
    49. Unni in Sueonia moritur. Perfecto.
    [Col. 0453C] 50. Adaldagus Unni succedit. Otto cesar Daniam vastat, Danos ad fidem cogit. Adaldagus.
    51. Otto cesar Sclavorum populos suo imperio tributo et fidei christiane subicit. Ferunt eciam.
    52. De Adaldago episcopo. Nempe.
    53. Otto cesar Saxoniam Hermanno cuidam committit. Post hec.
    54. De moribus et operibus Hermanni. Vir iste.
    55. Otto cesar Leonem papam constituit. Igitur tali.
    56. Otto quinquennium in Italia facit. Eo tempore.
    57. Adaldagus ab Italia rediens Benedictum papam secum ducit. Reversus.
    58. Et reliquias sanctorum plurimas. Archiepiscopus.
    59. Zenodochii, quod est Bremis, curam habuit. [Col. 0453D] Cumque.
    60. Otto cesar Magedeburgh Sclavis metropolem facit. Ipso tempore.
    61. De suffraganeis Magedeburgensis archiepiscopi. Magedeburgensi.
    62. De orientali limite Saxonie. Invenimus.
    63. De natura et populis Sclavanie. Hec ille
    64. Sclavania.
    65. Inter quos medii.
    66. Ultra Leuticios.
    67. Ottoni magno morienti Otto medianus succedit, [Col. 0454A] cui mortuo Otto tercius succedit. Anno pontificis.
    68. Danorum rex fidem Christi benigne suscepit. Haroldus.
    69. Adaldagus in Dania plures episcopos ordinat. Adaldagus.
    70. Christianitas in Dania turbatur, et Adaldagus decedit. Novissimis.
    71. Adaldago Libencius succedit. Rex Danorum christianos persequitur. Libencius.
    72. Sueones optinent Daniam. Tunc potentissimus.
    73. Sueones et Dani Saxones quosdam bello vincunt. Ferunt.
    74. Vindicta Saxonum in Sueones et Danos. Quam plagam.
    75. Pirate crebros excursus faciunt. Ex illo.
    [Col. 0454B] 76. Sueno exul Norvegia et Anglia pellitur. Post.
    77. De Popone et duobus miraculis que fecit.
    78. Alii dicunt.
    79. Ericus rex baptizatur. Ericus igitur
    80. Obitus Erici, cui Sueno succedit in regem. Post mortem.
    81. Nordmanni struuntur a Danis. Audiens.
    82. Gotebaldus quidam Sueonibus predicat et Nordmannis. Quo interfecto.
    83. Sclavi christianos persecuntur. Interea.
    84. Ma(r)tyria christianorum. Apud Hamburg.
    85. Libencius in Daniam episcopos ordinat et post breve moritur. Hec facta.
    86. Libencio Unvanus succedit. Unvanus.
    87. Unvanus Nordmannis et Sueonibus doctores mittit. [Col. 0454C] Ad cujus.
    88. De muneribus Unvani. Unvanus.
    89. Dani Angliam navigant. Sueno rex.
    90. Chnut triennio Angliam oppugnat. Triennium.
    91. Chnut regnum et uxorem Adelradi accepit. Chnut.
    92. Chnut episcopos in Daniam ducit ab Anglia. Victor.
    93. Cesar Conradus cum rege Danorum pacem facit. Anno pontificis.
    94. Knut et Olaf reges continue bellant. Inter.
    95. Unvanus Hamburg renovat. Eo tempore.
    96. Martirium Olavi regis. Olaf.
    97. Martirium Wolfredi. Per idem.
    98. Unvano Libencius succedit. Libencius.
    99. Knut tria regna possedit. Tempore illo.
    [Col. 0454D] 100. Trans Albiam pax fuit. Archiepiscopus.
    101. Libencius obit. Interea.
    102. Hermannus succedit et post breve moritur. Hermannus.
    103. Ezelinus [2 1Kb] succedit. Ezelinus.
    104. Hec dum Breme.
    105. Trans Albiam suo.
    106. Archiepiscopus episcopos in Daniam mittit. Archiepiscopus.
    107. Imperator obit et de regibus septentrionis. Anno pontificis.
    [Col. 0455A] 108. Item de regibus aquilonis. Post cujus.
    109. De Suein juniore. Illo tempore.
    110. Alebrandus archiepiscopus [3 1Kb] .
    111. Magnus Norvegiam et Daniam possedit. Interea.
    112. Pyrate cadunt. Ipso tempore.
    113. Suein in Daniam redit.
    114. Archiepiscopi et Magni colloquium. Victor.
    115. Imma obit. Et hec.
    116. Domus sancti Petri ardet. Anno archiepiscopi.
    117. Obitus Alebrandi archiepiscopi. Archiepiscopus.
    118. Adalbertus succedit. Adalbertus.
    119. De cujus viri.
    120. Erat nimirum.
    121. Anno ordinationis.
    [Col. 0455B] 122. Et quoniam magnus.
    123. Expediciones vero.
    124. Henricus rex.
    125. Post hec imperatorem.
    126. Metropolitanus autem.
    127. Alia etiam plurima.
    128. Et rex [4 1Kb] quidem.
    129. Magnus de Dania pellitur. Magnus eo.
    130. Arusie ecclesia incenditur Sleswigh depredatur. Haroldus quidam.
    131. Angli Danos reges pellunt. Simul eo.
    132. De heretico episcopo. Cum hec ibi.
    133. Gude regina exenia mittit archiepiscopo. Legatos.
    134. Amazones veneno Sueones occidunt. Intereo [Col. 0455C] Sueones.
    135. De crudelitate Haroldi. In Nordvegia.
    136. Reconciliacio archiepiscopi et regis Danorum. Hiis apud.
    137. De potencia Godescalci. Trans Albiam.
    138. Cenobia fiunt in Sclavania. Igitur omnes.
    139. Archiepiscopus episcopos ordinat Sclavis. Gratulabatur.
    140. Bella Sclavorum. Per idem.
    141. De avaricia Saxonum. Audivi eciam.
    142. Islani, Gronlani, Orchadum legati, archiepiscopum expetunt. Hec dum.
    143. Unus episcopatus in Dania distribuitur in quatuor. In diebus.
    144. Tocius itaque.
    [Col. 0455D] 145. Nam et dux.
    146. Cesar Henricus Goslariam fundat. Eo tempore [5 1Kb] .
    147. Concilium generale apud Magunciam. Tunc habita.
    148. Aput papam et cesarem Adalbertus magnus est. De qua.
    149. Quid loquar.
    150. Metropolitanus.
    151. Interae condicionibus.
    152. Coloniensis enim.
    [Col. 0456A] 153. Noster vero.
    154. Tunc igitur.
    155. Quibus accesserunt.
    156. Ad gloriam [6 1Kb] .
    157. Ex quibus.
    158. Dux avaricie.
    159. Anno pontificis.
    160. Tunc comes.
    161. Archiepiscopus eo.
    162. Potuit ecclesia.
    163. At ille.
    164. Audientes autem.
    165. Magnus igitur.
    166. Godescalcus princeps cum aliis martirizatur. Hec nobis.
    [Col. 0456B] 167. Martirium Johannis episcopi. Johannes.
    168. Excidium Hamburg et Sleswich. Et illi.
    169. Angli bellant. Eodem.
    170. Sueones bellant. In Suedia [7 1Kb] .
    171. De Suein rege Danorum. Illo tempore.
    172. Interea noster.
    173. Quod autem.
    174. Germanus.
    175. Dicunt.
    176. Tercia.
    177. Preterea.
    178. Querebatur.
    179. Postremum.
    180. Quibus.
    [Col. 0456C] 181. Tunc.
    182. Hujus.
    183. Cernens [8 1Kb] .
    184. Multo.
    185. Colloquium cesaris cum rege Danorum. Accessit hoc.
    186. Itaque.
    187. Signa.
    188. Hanc.
    189. In diebus.
    190. Quatuordecim.
    191. Interea.
    192. O fallax.
    193. Obiit autem.
    194. Preter libros.
    [Col. 0456D] 195. Igitur corpus.
    196. Ferunt enim.
    197. Cujus rei.
    198. Nam et alia.
    199. O quociens.
    200. Ignosce queso.
    201. In legatione.
    202. Archiepiscopus.
    203. Quorum speciosa.
    204. Alexander scribit episcopo.
    205. Adalbertus sancte.
    [Col. 0457A] 206. De episcopis quod domnus Adalbertus diversis regionibus constituit. Ipsi vero.
    207. Eodemque studio.

Descriptio insularum aquilonis.
    208. De Jutland et episcopatibus in ea. Provincia Danorum.
    209. Jutland olim duos episcopatus habuit. Postea vero.
    210. De tribus Danie episcopis et de Eligland insula. Archiepiscopus vero.
    211. De Fiune insula. Fiunis.
    212. De Seland insula. Seland.
    213. De auro Danorum. Aurum.
    214. De Skania. A Seland.
    [Col. 0457B] 215. De episcopatu Scanie. In eadem.
    216. De Eginone postea Scanie episcopo. Fertur.
    217. De natura Baltici maris. Nunc autem.
    218. De longitudine ejus. Quod autem.
    219. De latitudine ejus. Latitudinem.
    220. De gentibus circa mare Balticum. Hunc, inquit.
    221. Gentes ad austrum hujus freti. Itaque primi.
    222. Gentes aquilonales ejus. At vero.
    223. Nomina insularum multarum. Multe sunt.
    224. De Estland insula. Preterea.
    225. De Fembre insula. Ille autem.
    226. De Rivi [9 1Kb] et Rani insula. Altera est.
    227. De Semland insula et martirio Adalberti episcopi. Tercia est.
    228. De Amazonibus, Cynocephalis, Alanis, Macrobiis [Col. 0457C] et aliis monstris. Sunt et alie.
    229. Item de Baltico freto et abbate Hiltino. Hec habui.
    [Col. 0458A] Hactenus de insulis Danorum. Nunc de insulis Sueonum sive Normannorum.
    230. De Sueonia et moribus gentium. Transeuntibus.
    231. De multitudine Sueonum. Populi.
    232. De episcopis Sueonum. Ex ipsis.
    233. Descriptio Sueonie et monstra quedam. Igitur ut.
    234. De supersticionibus Sueonum. Nobilissimum.
    235. De sacerdotibus, festis et donis Sueonum. Omnibus itaque.
    236. Miraculum quoddam. In eadem.
    237. De Adalwardo episcopo. Quibus miraculorum.
    238. De Adalwardo et Eginone episcopis et rege Stenkel.

[Col. 0458B] De Norvegia.
    239. De Norvegia et moribus gentis. Nordmannia.
    240. De bene Christianis et magis in Norvegia. In multis.
    241. De Trondem metropoli et Olavo martire. Metropolis.
    242. De primis in Norvegia episcopis. In Nordmannia.
    243. De Orchadibus insulis. Post Nordmanniam.
    244. De insule Tyle et populis in ea. Insula Tyle.
    245. De Gronland insula. Sunt autem.
    246. De Halagland insula. Tercia est.
    247. De Winland. Preterea.
    248. De quibusdam navigantibus. Item retulit.
    249. Item de eisdem. At jam.
    [Col. 0458C] 250. Sunt et alia.
    251. Hec sunt que.
    252. Ecce illa ferocissima.




[Col. 0457] EXPLICIUNT CAPITULA.



M. ADAMI GESTA HAMMABURGENSIS ECCLESIAE PONTIFICUM [10 1Kb] .

[Col. 0457C] Beatissimo patri et electo celitus archiepiscopo Hammaburgensi [11 1Kb] LIEMARO A., minimus [12 1Kb] sanctae Bremensis ecclesiae canonicus, integrae devotionis parvum munus.

[Col. 0457D] Cum in numerum gregis vestri [13 1Kb] , pastor evangelice, nuper [14 1Kb] a decessore [15 1Kb] vestro colligerer [(84) 1Kb] , sedulo operam dedi, ne proselitus et advena tanti muneris beneficio ingratus existerem. Mox igitur [16 1Kb] ut oculis atque auribus accepi [(85) 1Kb] ecclesiam vestram [17 1Kb] antiqui honoris privilegio nimis extenuatam [18 1Kb] , multis egere constructorum manibus, cogitabam diu, quo laboris nostri [19 1Kb] monimento, exhaustam viribus matrem potuerim juvare. Et [Col. 0458C] ecce occurrunt [20 1Kb] michi plurima, interdum legenti vel audienti facta ab antecessoribus vestris [21 1Kb] , quae tum sui magnitudine. tum ecclesiae hujus necessitate videantur digna relatu. Sed quoniam rerum memoria latet, et pontificum loci hystoria non est [Col. 0458D] tradita litteris, fortasse dixerit aliquis, aut [22 1Kb] nichil eos dignum memoria fecisse in diebus suis, aut si fecerant [23 1Kb] quippiam, scriptorum qui hoc posteris traderent diligentia caruisse. Hac ego necessitate persuasus, appuli me ad scribendum de Bremensium sive Hammaburgensium serie praesulum, non alienum credens meae devotionis officio seu negotio vestrae [24 1Kb] legationis, si, cum sim filius ecclesiae, [Col. 0459A] sanctissimorum Patrum, per quos ecclesia exaltata et christianitas in gentibus dilatata est, gesta revolvo [25 1Kb] . Ad quod nimirum valde arduum et viribus meis [26 1Kb] impar onus [27 1Kb] , eo majorem flagito veniam, quoniam [28 1Kb] fere nullius [29 1Kb] qui me praecesserit [30 1Kb] vestigia sequens, ignotum iter, quasi palpans [31 1Kb] in tenebris, carpere [(86) 1Kb] , non timui, eligens in vinea Domini pondus diei ferre [32 1Kb] et aestus, quam extra vineam ociosus stare (Matth. XX, 3, 12). Tuo igitur, sanctissime praesul, examini audacter incepta committo: te [33 1Kb] judicem simulque defensorem imploro, sciens tibi pro sapientia tua nichil dignum posse deferri: qui decurso mundanae prudentiae stadio [34 1Kb] , ad studium divinae philosophiae majore gloria nunc ascendisti [35 1Kb] , terrena despiciens, et sola meditans [Col. 0459B] celestia [36 1Kb] . Cumque doctrina et veritate, hoc est verbo et exemplo pastorali, facile [37 1Kb] multos excellas, praecipua est in virtutibus tuis humilitas, quae omnibus te communem faciens, michi quoque fiduciam dedit, qua balbuciens audeam cum philosopho loqui, et Saul inter prophetas (I Reg. X, 12; XIX, 24) videri. Scio tamen aliquos, ut in novissimis [38 1Kb] rebus fieri consuetum est, adversarios michi non defuturos, qui dicant haec ficta et falsa veluti somnia Scipionis a Tullio meditata; dicant etiam si volunt per eburneam portam Maronis egressa (Aeneid. VI, 898 seq.). Nobis propositum est non omnibus placere, sed tibi, pater, et ecclesiae tuae; difficillimum est enim invidis placere. Et quoniam [39 1Kb] sic emulorum cogit improbitas, fateor tibi [40 1Kb] , quibus [Col. 0459C] ex pratis defloravi hoc sertum, ne dicar [41 1Kb] specie veri captasse mendacium: itaque de hiis quae scribo, aliqua per scedulas [42 1Kb] dispersa collegi, multa vero mutuavi de hystoriis [43 1Kb] et privilegiis Romanorum, pleraque omnia [44 1Kb] seniorum, quibus res nota est, traditione didici, testem habens veritatem, nichil de meo corde prophetari [45 1Kb] , nichil temere definiri; sed omnia quae positurus sum certis roborabo [46 1Kb] testimoniis, ut si michi non creditur, saltem auctoritati fides [47 1Kb] tribuatur. In quo opere talibusque ausis (Aeneid. II, 535) sciant [Col. 0460A] omnes, quod nec laudari cupio ut historicus, nec improbari metuo ut falsidicus [48 1Kb] ; sed quod bene ego non potui, melius scribendi ceteris materiam reliqui. Ab introitu igitur [49 1Kb] sancti Willehadi [50 1Kb] cum Saxonia tota et armis subacta Francorum et divino cultui mancipata est, ordiens, in tuo salutari ingressu pono metam libelluli, simul omnipotentis Dei misericordiae supplicans, ut, qui te populo suo diu erranti et afflicto pastorem constituit, annuat etiam tua opera tuisque diebus ea quae inter nos prava sunt [51 1Kb] corrigi et correcta perpetuo conservari. Ad hec [52 1Kb] quae in gentium conversione a decessoribus [53 1Kb] tuis strennue dudum incepta sunt, a te, qui hereditariam predicandi legationem possides in totam septentrionis latitudinem [(87) 1Kb] , mature perfici [Col. 0460B] concedat Jesus Christus dominus noster, cujus regni non est finis per omnia secula seculorum. Amen [54 1Kb] .

1. ([1.] Cap. 1.) Historiam Hammaburgensis ecclesiae scripturi [55 1Kb] , quoniam Hammaburg [56 1Kb] nobilissima quondam [57 1Kb] Saxonum civitas erat, non [58 1Kb] indecens aut vacuum fore [59 1Kb] putamus, si prius de gente Saxonum et natura ejusdem provintiae ponemus ea quae doctissimus vir [* 1Kb] Einhardus 60 1Kb] aliique non obscuri auctores [61 1Kb] reliquerunt in scriptis suis [62 1Kb] . Saxonia, inquiunt, pars non modica est Germaniae, et ejus quae a Francis incolitur duplum in lato putatur habere, cum ei longitudine possit esse consimilis [(88) 1Kb] . Positio ejus recte metientibus trigona videtur; ita ut primus angulus in austrum [Col. 0460C] porrigatur usque ad Renum [63 1Kb] flumen, secundus vero inchoans [64 1Kb] a maritimis Hadelohe [65 1Kb] regionis, longo secus Albiam limite protenditur in orientem usque ad Salam fluvium. Ibi est angulus tercius. Itaque ab angulo in [66 1Kb] angulum habes [67 1Kb] iter octo dierum, praeter eam partem Saxoniae, quae trans Albiam supra incolitur a Sorabis [(89) 1Kb] , infra autem a Nordalbingis. Saxonia viris, armis et frugibus inclita [(90) 1Kb] . Excepto quod raris intumescit collibus, tota fere [68 1Kb] declivis in planitiem consideratur [(91) 1Kb] . Sola caret vini [69 1Kb] dulcedine alia omnia fert usui necessaria. [Col. 0461A] Ager ubique fertilis, compascuus [(92) 1Kb] et silvestris; qua Thuringeam [71 1Kb] accedit aut Salam vel Renum fluvios [72 1Kb] , ibi prorsus opimus. Ceterum juxta [73 1Kb] Fresiam [74 1Kb] palustris, et aridus propter [75 1Kb] Albiam, degenerat aliquantum [76 1Kb] . Jocunda [77 1Kb] ubique nec minus [78 1Kb] oportuna provinciam rigat [79 1Kb] amnium [80 1Kb] copia [81 1Kb] .

2. ([2.] Cap. 2.) Nobilissimi Saxoniae fluvii sunt Albis, Sala, Wisara [82 1Kb] , qui nunc Wissula [(93) 1Kb] vel [83 1Kb] Wirraha [84 1Kb] nuncupatur. Is in Thuringiae [85 1Kb] saltu fontem habet, quemadmodum et Sala: deinde mediam cursu pertransiens Saxoniam, in vicinia [86 1Kb] Fresonum sortitur occasum [(94) 1Kb] . Verum maximus Albis, qui nunc Albia nomen habet, etiam [87 1Kb] Romanorum [(95) 1Kb] testimonio predicatur, cujus ortum ferunt trans [Col. 0461B] Bohemiam [88 1Kb] , mox Sclavos [89 1Kb] dirimit a Saxonibus. Juxta Magdeburg [90 1Kb] in se recipit Salam fluvium, nec longe ab [91 1Kb] Hammaburg ipse Albia mergitur [92 1Kb] in occeanum [93 1Kb] . [Quartus ex magnis Saxoniae fluminibus est Emisa, qui [94 1Kb] Westphalos [95 1Kb] a reliquis illius provinciae dirimit populis. Isque oritur in saltu Patherburnensi [96 1Kb] [(96) 1Kb] ; currit autem per medios Fresonum terminos in occeanum Britannicum [97 1Kb] .]

3. ([3.] Cap. 3.) Quaerentibus autem qui mortales ab initio Saxoniam coluerint [98 1Kb] [(97) 1Kb] , vel a quibus haec gens primo finibus egressa sit, compertum est nobis ex multa lectione veterum, istam gentem, sicut omnes fere populos, qui in orbe sunt, occulto Dei judicio non semel de regno ad populum alterum fuisse translatos; et ex nomine victorum provincias [Col. 0461C] quoque vocabula [(98) 1Kb] sortitas. Quippe, si Romanis credendum est scriptoribus, primi circa Albiam et in reliqua Germania Swevi [99 1Kb] habitarunt [100 1Kb] quorum confines [101 1Kb] erant illi [102 1Kb] , qui dicuntur Driade [103 1Kb] , Bardi [(99) 1Kb] , Sicambri, Huni, Wandali, Sarmatae, Longobardi [104 1Kb] , Heruli, Dacae, Marcomanni [105 1Kb] , Gothi [106 1Kb] , Nordmanni [107 1Kb] et Sclavi. Qui propter inopiam soli natalis contentionesque domesticas, aut, [Col. 0462A] sicut dicitur, minuendae multitudinis causa [108 1Kb] a loco suo egressi, totam simul Europam inundaverunt et Affricam. De antiquitate vero Saxonum meminit Orosius et Gregorius Turonensis [109 1Kb] ita: »Saxones [110 1Kb] , inquit [111 1Kb] , gens ferocissima, virtute et agilitate terribilis, in occeani litore habitat, inviis inaccessa paludibus, quae periculosam tunc Romanis finibus eruptionem [112 1Kb] meditans, a Valentiniano imperatore oppressa est [(100) 1Kb] . Deinde cum occuparent Gallias Saxones, a Syagrio, duce Romanorum, victi sunt [113 1Kb] , insulae eorum captae [(101) 1Kb] .« Igitur Saxones primo circa Renum sedes habebant, [et vocati sunt Angli,] [114 1Kb] quorum pars inde veniens in Britanniam [115 1Kb] , Romanos ab illa insula depulit. Altera pars Thuringiam oppugnans, tenuit illam [116 1Kb] [Col. 0462B] regionem. Quod breviter conscribens Einhardus [117 1Kb] , tali modo suam ingreditur historiam [(102) 1Kb] .

4. ([4.] Cap. 4.) »Saxonum gens, inquit, sicut tradit antiquitas, ab Anglis Britanniae [118 1Kb] incolis egressa, per occeanum navigans, Germaniae littoribus studio et necessitate quaerendarum sedium appulsa est in loco qui vocatur Hadoloha [119 1Kb] , eo tempore quo Theodericus [120 1Kb] , rex Francorum, contra Hirminfridum, ducem Thuringorum, generum suum, dimicans, terram eorum crudeliter ferro vastavit [121 1Kb] et igne. Et cum jam [122 1Kb] duobus praeliis ancipiti pugna incertaque victoria miserabili [123 1Kb] caede suorum decertassent, Theodericus spe vincendi frustratus, misit legatos ad Saxones, quorum dux erat Hadugato [124 1Kb] . Ut [125 1Kb] audivit causam adventus [Col. 0462C] eorum, pollicitisque pro victoria cohabitandi sedibus [126 1Kb] , conduxit eos [127 1Kb] in adjutorium. Quibus secum quasi jam pro [128 1Kb] libertate et patria fortiter dimicantibus, superavit adversarios, vastatisque indigenis et ad internicionem pene [129 1Kb] deletis, terram eorum juxta pollicitationem suam victoribus delegavit. Qui eam sorte dividentes, cum multi ex eis in bello cecidissent, et pro raritate eorum tota ab [Col. 0463A] leis occupari non potuit, partem illius, eam maxime quae respicit orientem, colonis tradebant singulis [130 1Kb] , pro sua sorte sub tributo [131 1Kb] exercendam; caetera vero loca ipsi possederunt.

5. A meridie quidem Francos habentes et partem Thuringorum, quos praecedens hostilis turbo non tetigit [132 1Kb] , alveoque fluminis Unstrote dirimuntur; a septentrione vero Nordmannos, gentes ferocissimas; ab ortu solis Obodritos [133 1Kb] ; et [134 1Kb] ab occasu Frisos, a quibus sine intermissione vel federe vel concertacione necessaria finium suorum spacia [135 1Kb] tuebantur. Erant enim inquieti nimis et finitimorum sedibus infesti [136 1Kb] , domi vero pacati et civium utilitatibus placida benignitate consulentes.

[Col. 0463B] 6. ([5.] Cap. 5.) »Generis quoque ac nobilitatis suae providissimam curam habentes, nec facile ullis aliarum gentium vel sibi inferiorum conubiis infecti, propriam et sinceram, tantumque sui [137 1Kb] similem gentem facere conati sunt. Unde habitus quoque ac magnitudo corporum comarumque color, sicut [138 1Kb] in tanto numero hominum, idem [139 1Kb] pene omnibus. Quatuor igitur differentiis gens illa consistit, nobilium scilicet et liberorum, libertorum [140 1Kb] atque servorum. Et id legibus firmatum, ut nulla [141 1Kb] pars in copulandis conjugiis propriae sortis terminos transferat; sed nobilis nobilem ducat uxorem et liber liberam, libertus conjungatur [142 1Kb] libertae et servus ancillae. Si vero quispiam horum sibi non congruentem [143 1Kb] et genere praestantiorem [144 1Kb] duxerit [Col. 0463C] uxorem, cum vitae suae dampno componat. Legibus etiam ad vindictam malefactorum optimis abutebantur [145 1Kb] . Et multa utilia [146 1Kb] atque secundum legem naturae honesta, in morum probitate studuerunt habere; quae eis ad veram beatitudinem promerendam proficere [147 1Kb] potuissent, si ignorantiam creatoris sui non haberent et a veritate culturae illius non essent alieni.

7. [6.] »Coluerunt [148 1Kb] enim eos qui natura non erant dii, inter quos praecipue Mercurium venerabantur, cui certis diebus humanis quoque hostiis litare consueverant. Deos suos neque [149 1Kb] templis includere, neque ulla humani oris [150 1Kb] specie assimilare, ex magnitudine et dignitate coelestium arbitrati sunt. [Col. 0463D] Lucos ac [151 1Kb] nemora consecrantes deorumque nominibus appellantes, secretum illud sola reverentia contemplabantur [152 1Kb] . Auspicia et sortes quam [Col. 0464A] maxime observabant. Sortium consuetudo simplex erat. Virgam [153 1Kb] frugiferae [154 1Kb] arbori decisam, in surculos amputabant, eosque notis quibusdam discretos super candidam vestem temere [155 1Kb] ac fortuito [156 1Kb] spargebant; mox si publica consultati fuit, sacerdos populi, si privata, ipse paterfamilias precatus Deos, celumque suspiciens ter [157 1Kb] singulos tulit, sublatos [158 1Kb] secundum impressam ante notam interpretatus est. Si prohibuerunt, nulla de eadem re ipsa die consultatio; si permissum est, eventuum adhuc fides exigebatur

8. »Avium voces et volatus interrogare proprium erat illius gentis. Equorum quoque presagia ac motus [159 1Kb] experiri, hinnitusque ac fremitus observare. Nec ulli auspicio major fides, non solum apud plebem, [Col. 0464B] sed etiam apud proceres habebatur. Erat et alia observatio auspiciorum, qua gravium bellorum eventus explorare solebant. Ejus quippe gentis cum qua bellandum fuit, captivum quoquo modo interceptum, cum electo [160 1Kb] popularium suorum, patriis quemque armis committere et victoriam hujus vel illius pro judicio habere. Quomodo autem certis diebus, cum aut [161 1Kb] inchoatur luna aut [162 1Kb] impletur, agendis rebus [163 1Kb] auspicatissimum [164 1Kb] initium crediderint, aliaque innumerabilia [165 1Kb] vanarum supersticionum genera, quibus implicati [166 1Kb] sunt, observaverint, praetereo. Haec vero ideo commemoravi, quo prudens lector agnoscat, a quantis errorum tenebris per Dei gratiam et misericordiam sint liberati, quando eos ad cognitionem [Col. 0464C] sui nominis lumine verae fidei perducere dignatus est. Erant enim, sicut omnes [167 1Kb] fere Germaniam incolentes, et natura feroces et cultui demonum dediti, veraeque religioni contrarii, neque divina neque humana jura vel [168 1Kb] polluere vel transgredi inhonestum [169 1Kb] arbitrabantur. Nam et frondosis arboribus fontibusque [170 1Kb] venerationem exhibebant. Truncum quoque ligni non parvae magnitudinis in altum erectum sub divo [171 1Kb] colebant, patria eum lingua Irminsul [172 1Kb] appellantes, quod Latine dicitur universalis columpna, quasi sustinens omnia.« Haec tulimus excerpta ex scriptis Einhardi [173 1Kb] de adventu, moribus et superstitione Saxonum quam adhuc Sclavi et Sueones ritu paganico servare [Col. 0464D] videntur.

9. ([7.] Cap. 6.) Qualiter autem gens dura Saxonum [(103) 1Kb] pervenerit ad cognitionem divini nominis, [Col. 0465A] aut quibus praedicatoribus ad christianae religionis normam [(104) 1Kb] pertigerit [174 1Kb] , explicare locus [175 1Kb] quaerit, si prius de bello Karoli, quod cum Saxonibus longo tempore profligatum est, mentionem facimus et belli causas simul connectimus. Thuringi vel Saxones, itemque caeterae quae circa [176 1Kb] Renum sunt nationes, ex antiquo Francis tributariae leguntur [(105) 1Kb] . Quibus deinde a regno eorum deficientibus Pippinus, genitor Karoli, bellum intulit, quod tamen filius [177 1Kb] peregit majore [178 1Kb] felicitate; de quo idem scriptor Heinhardus [179 1Kb] brevi epilogo meminit dicens, [(106) 1Kb] : »Susceptum est igitur bellum adversum Saxones, quod magna utrimque animositate, tamen majore Saxonum quam Francorum dampno, per continuos triginta tres [180 1Kb] annos gerebatur: [Col. 0465B] poterat siquidem citius finiri, si Saxonum hoc perfidia pateretur.

10. »Omnibus igitur qui resistere solebant profligatis et in suam potestatem redactis, ea conditio a rege proposita, et ab illis suscepta est, ut abjecto demonum cultu, relictisque patriis cerimoniis, christianae fidei sacramenta susciperent, et Francis adunati, unus cum eis populus efficerentur [181 1Kb] .« Tractumque per tot annos bellum, ita constat esse finitum. Nunc autem spiritales [182 1Kb] animarum triumphos ad scribendum succincti, praedicatoribus, de his [183 1Kb] qui ferocissimos Germaniae populos ad divinam religionem perduxerint [184 1Kb] , tale sumanus exordium.

11. ([8.] Cap. 7.) Primus omnium qui australes [Col. 0465C] Germaniae partes, ydolorum cultui deditas, ad cognitionem divinae ac christianae religionis adduxit, Winifridus erat natione Anglus, verus Christi philosophus, cui postea cognomentum ex virtute erat Bonefacius [185 1Kb] . Et quamvis alii scriptorum vel Gallum in Alemannia [186 1Kb] vel Hemmerannum [187 1Kb] in Bajoaria [188 1Kb] sive Kylianum in Francia [189 1Kb] seu certe Willebrordum [190 1Kb] in Fresia priores verbum Dei asserant praedicasse, hic tamen omnes alios, uti Paulus apostolus, studio ac praedicationis [191 1Kb] labore (I Cor. XV, 10) antevenit. Ipse enim, ut in gestis [Col. 0466A] suis legitur, apostolicae sedis auctoritate fultus, legationem ad gentes suscepit, Teutonumque [192 1Kb] populos, apud quos nunc et summa imperii Romani [(107) 1Kb] et divini cultus reverentia viget ac floret, ecclesiis [193 1Kb] , doctrina virtutibusque illustravit. Quorum [194 1Kb] etiam provincias in episcopatus distribuens, seorsum [195 1Kb] Francos cis [196 1Kb] Rhenum, Hessones [197 1Kb] ac Thuringos, qui Saxonum confines sunt [(108) 1Kb] , primitivo quodam laboris sui fructu Christo et ecclesiae copulavit. Tandemque a Fresonibus, quos jam ante ad fidem converterat, illustri martyrio coronatus est. Gesta ejus plenaria [(109) 1Kb] manu a discipulis edita sunt, qui [198 1Kb] eum ferunt agonizasse cum aliis quinquaginta et amplius commilitonibus suis, anno ordinationis suae 37. [* 1Kb] Ipse [Col. 0466B] est annus Dominicae incarnationis 755, Pippini junioris [199 1Kb] 14.

12. ([9.] Cap. 8.) Post passionem sancti Bonifacii Willehadus [(110) 1Kb] , et ipse Angligena, fervens amore martyrii, properavit in Fresiam, ubi consistens ad sepulcrum beati martyris, paganos facti penitentes suscepit, et credentium multa milia baptizavit. Deinde cunctam in circuitu provinciam cum discipulis perlustrans, ydola confregisse populosque ad culturam veri Dei evangelizasse [200 1Kb] , tunc et gentilium zelo fustibus percussus et gladio legitur ad jugulandum proscriptus [201 1Kb] [(111) 1Kb] . Licet gratia Dei majoribus eum predestinaret titulis, suae tamen voluntati [202 1Kb] et studio nichilominus [203 1Kb] erat ad martyrium [204 1Kb] . Post haec missus in Saxoniam a Karolo rege, primus [Col. 0466C] omnium doctorum maritimas et boreales Saxoniae partes ac Transalbianos populos ad christianam fidem provocavit. Septem annos [(112) 1Kb] praedicasse dicitur eandem [205 1Kb] regionem [206 1Kb] , usque ad annum rebellionis Saxonum duodecimum, cum Widichind [207 1Kb] persecutionem movens in christianos, Francorum terminos usque ad Renum vastabat [(113) 1Kb] . In qua persecutione discipuli sancti Willehadi quidam Bremae, multi [208 1Kb] per Fresiam, ceteri trans Albiam passi leguntur. Unde confessor Dei, majus adhuc lucrum expectans de conversione plurimorum, dicitur [Col. 0467A] [209 1Kb] secundum evangelicum praeceptum de civitate in civitatem fugisse [210 1Kb] [(114) 1Kb] , dispersisque sociis [211 1Kb] ad praedicandum, ipse Romam venisse cum Liudgero [212 1Kb] . Ubi sanctissimi papae Adriani consolatione relevati, Liudgerus in montem Cassinum recessit [213 1Kb] ad confessionem sancti Benedicti, Willehadus in Galliam repedavit ad sepulchrum sancti Willebrordi [(115) 1Kb] . Itaque biennium [214 1Kb] uterque reclusi, contemplativae vitae operam dabant, adprime [215 1Kb] orantes pro persecutoribus et gente Saxonum, ne jactum in eis semen verbi Dei inimicus homo zizaniis (Matth. XIII, 25) oppleret [216 1Kb] , impletumque in eis [217 1Kb] est quod Scriptura dicit: »Multum valet deprecatio justi assidua (Jac. V, 16).« Haec de Vita ejus ad sensum excerpta protulimus. Transacto igitur biennio, [Col. 0467B] quod est anno Karoli octavodecimo, Widichind [218 1Kb] , incentor rebellionis [(116) 1Kb] , ad fidem Karoli venit, baptizatusque [219 1Kb] est ipse cum aliis Saxonum magnatibus, et tunc demum Saxonia subacta [(117) 1Kb] in provintiam redacta est. Quae simul in octo episcopatus divisa, Mogontino [220 1Kb] et Coloniensi archiepiscopis est subjecta. Cujus exemplar divisionis, quod ex praecepto regis in Bremensi ecclesia servatur, cognosci potest his [221 1Kb] verbis [(118) 1Kb] .

13. ([10.] Cap. 9.) »In nomine domini Dei [222 1Kb] et Salvatoris nostri Jesu Christi, Karolus, divina ordinante providentia rex. Si domino Deo exercituum succurrente in bellis victoria potiti [223 1Kb] , in illo et non in nobis gloriamur, et in hoc seculo pacem et prosperitatem, et in futuro perpetuae mercedis retributionem [Col. 0467C] nos promereri confidimus. Quapropter noverint omnes Christi fideles, quod [224 1Kb] Saxones, quos [225 1Kb] progenitoribus nostris ob suae pertinatiam perfidiae semper indomabiles [226 1Kb] , ipsique Deo et nobis tamdiu rebelles, quousque illius, non [227 1Kb] nostra, virtute ipsos et bellis vicimus [228 1Kb] et ad baptismi gratiam Deo annuente [229 1Kb] perduximus, pristinae libertati donatos et omni nobis debito censu solutos, pro amore illius, qui nobis victoriam contulit, ipsi tributarios et sublegales [230 1Kb] devote addiximus [231 1Kb] ; videlicet, ut qui nostrae potestatis jugum hactenus ferre detrectaverunt, victi jam (Deo gratias) et armis et fide, domino ac [232 1Kb] salvatori nostro Jesu [Col. 0468A] Christo et sacerdotibus ejus omnium suorum jumentorum et fructuum tociusque culturae decimas ac nutriturae, divites ac pauperes legaliter constricti persolvant. Proinde omnem terram eorum antiquo Romanorum more in provintiam [233 1Kb] redigentes, et inter episcopos certo limite disterminantes, septentrionalem illius partem, quae et [234 1Kb] piscium ubertate ditissima et pecoribus alendis habetur aptissima, pio Christo et apostolorum suorum principi Petro pro gratiarum actione devote optulimus: sibique in [235 1Kb] Wigmodia in loco Bremon vocato, super flumen [236 1Kb] Wirraham [237 1Kb] ecclesiam et episcopalem statuimus cathedram. Huic [238 1Kb] parrochiae decem pagos subjecimus, quos etiam [239 1Kb] abjectis eorum antiquis vocabulis et divisionibus, in duas redegimus provintias, [Col. 0468B] his nominibus appellantes [240 1Kb] , Wigmodiam et Lorgoe. Insuper ad praefatae constructionem ecclesiae in supradictis pagis septuaginta mansos cum suis colonis offerentes, tocius hujus parrochiae incolas decimas suas ecclesiae [241 1Kb] suoque provisori fideliter persolvere hoc nostrae majestatis praecepto jubemus, donamus et confirmamus. Adhuc etiam [242 1Kb] summi pontificis [243 1Kb] et universalis papae Adriani praecepto necnon et Mogonciacensis [244 1Kb] episcopi Lullonis omniumque qui affuere pontificum consilio [245 1Kb] , eandem Bremensem ecclesiam cum omnibus suis appendiciis Willehado, probabilis vitae viro, coram Deo et sanctis ejus commisimus. Quem etiam [246 1Kb] primum ejusdem ecclesiae tertio Idus Julii [247 1Kb] consecrari fecimus episcopum, ut populis divini [248 1Kb] semina verbi secundum [Col. 0468C] datam sibi sapientiam fideliter dispensando, et novellam hanc ecclesiam canonico ordine et monasteriali competentia utiliter instruendo [249 1Kb] , interim plantet et riget, quousque precibus sanctorum suorum exoratus, incrementum det omnipotens [250 1Kb] Deus. Innotuit etiam isdem [251 1Kb] venerabilis vir serenitati nostrae, eam quam diximus parrochiam propter barbarorum infestantium pericula seu varios eventus, qui in ea solent contingere, ad sustentacula sive stipendia Dei servorum inibi Deo militantium minime sufficere posse. Quamobrem quia Deus [252 1Kb] omnipotens in gente Fresonum, sicut et Saxonum, ostium fidei aperuerat [253 1Kb] , partem praenominatae regionis, videlicet [Col. 0469A] Fresiae [* 3Kb] , quae huic contigua parrochiae esse dinoscitur, eidem Bremensi ecclesiae suoque provisori Willehado episcopo ejusque successoribus perpetualiter delegavimus retinendam ** 2Kb] . Et quia casus praeteritorum cautos nos faciunt in futurum, ne quis, quod non optamus 254 1Kb] , aliquam sibi in eadem diocesi usurpet potestatem, certo eam limite fecimus terminari [(119) 1Kb] , eique hos terminos, mare occeanum, Albiam fluvium, Liam [(120) 1Kb] , Steinbach, Hasalam, Wimarcham [255 1Kb] , Sneidbach, Ostam [(121) 1Kb] , Mulimbach [256 1Kb] , Motam [(122) 1Kb] , paludem quae dicitur Sigefridismor [257 1Kb] , Quistinam [(123) 1Kb] Chrissenmor [258 1Kb] , Ascbroch [259 1Kb] , Wissebroch [260 1Kb] , Bivernam [261 1Kb] , [(124) 1Kb] Uternam [(125) 1Kb] , iterumque Ostam, ab Osta [262 1Kb] , vero usque quo perveniatur ad paludem quae dicitur Chaltenhach [Col. 0469B] [263 1Kb] [(126) 1Kb] , deinde paludem ipsam usque in Wemmam [Col. 0470A] [264 1Kb] fluvium [(127) 1Kb] , a Wemma vero Bicinam [265 1Kb] [(128) 1Kb] , Faristinam [266 1Kb] [(129) 1Kb] usque in Wirraham fluvium, de hinc ab orientali parte ejusdem fluminis viam publicam, quae dicitur Hessewech [267 1Kb] [(130) 1Kb] Sturmegoe et Lorgoe disterminantem, Scebbasam [268 1Kb] [(131) 1Kb] , Alapam [(132) 1Kb] , Chaldhowa [269 1Kb] [(133) 1Kb] , iterumque Wirraham, ex occidentali autem parte viam publicam, quae dicitur Folcwech [270 1Kb] , Derue [(134) 1Kb] et Lorgoe dividentem, usque in Huntam flumen [271 1Kb] , dein [272 1Kb] ipsum flumen, et Amrinum [273 1Kb] lucum silvestrem, quem incolae loci Windloch [274 1Kb] nominant [(135) 1Kb] , Finolam [275 1Kb] [(136) 1Kb] , Waldesmor [276 1Kb] , Bercbol [277 1Kb] [(137) 1Kb] , Endiriad [278 1Kb] paludem, Emisgoe et Ostergoe [279 1Kb] bisterminantem [280 1Kb] , Brustlacho [281 1Kb] , Biberlacho [282 1Kb] , iterumque mare, firmos et intransibiles [283 1Kb] circumscribi [Col. 0470B] jussimus [284 1Kb] . Et ut hujus donationis ac circumscriptionis [Col. 0471A] auctoritas nostris futurisque temporibus Domino protegente valeat inconvulsa manere, manu propria subscripsimus et anuli nostri inpressione [298 1Kb] signari jussimus.«
[Figure: [Figura] 1Kb]

Signum domni [299 1Kb] Karoli imperatoris [300 1Kb] ac regis invictissimi.

»Hildibaldus [301 1Kb] archiepiscopus Coloniensis et sacri [Col. 0471B] palatii capellanus recognovi.

»Data pridie Idus [302 1Kb] Julii, anno Dominicae incarnationis septingentesimo octogesimo octavo [303 1Kb] , indictione duodecima, anno autem regni [304 1Kb] domni Karoli vicesimo primo.

»Actum in [305 1Kb] palatio Nemetensi [306 1Kb] feliciter, Amen.«

14. ([11.] Cap. 10.) Sedit igitur domnus et pater noster Willehadus [307 1Kb] post ordinationem suam annos duos, menses 3, dies 26, praedicavitque tam Fresos [308 1Kb] quam Saxones post martyrium sancti Bonifacii omnes annos triginta quinque [(141) 1Kb] . Obiit autem senex et [309 1Kb] plenus dierum in Fresia, in villa Pleccazze [310 1Kb] [(142) 1Kb] , quae sita est in Rustris. Corpus ejus Bremam deportatum, in basilica sancti Petri, quam ipse aedificavit, sepultum est [(143) 1Kb] . Transitus [Col. 0471C] ejus [311 1Kb] celebratur festivis gaudiis sexto Idus Novembris, ordinatio tertio Idus Julii. Extat vitae actuumque ejus insignis liber, quem successor ejus quartus fideli stilo exaravit Anscarius [312 1Kb] . Ad cujus lectionem, quia nos ad alia properamus, cupientem scire transmittimus.

15. ([12.] Cap. 11.) Proximum sancto Willehado ex discipulis ejus Willericum in Bremensi ecclesia praefuisse legimus [quem alii Willeharium nuncupant [Col. 0472A] [313 1Kb] ]. Seditque annos quinquaginta usque ad annum Ludvici [314 1Kb] senioris penultimum [(144) 1Kb] . Cum vero scriptum sit in libro donationum sive traditionum Bremensis ecclesiae [315 1Kb] a 37. Karoli usque ad 25 annum [316 1Kb] Ludvici praesedisse Willericum, 12 [317 1Kb] anni minus reperiuntur ab eo quem praediximus numero. Et credi potest tanto tempore Bremensem episcopatum cessasse, quemadmodum et alios propter novellam [318 1Kb] gentis Saxonum conversionem, qui nondum se episcopali ditione regi patiebantur [319 1Kb] : maxime cum, nullis fere annis a bello vacantibus, tandem Saxones ita profligati legantur, ut ex hiis qui incolunt utrasque ripas Albis fluminis [320 1Kb] 10 milia hominum cum mulieribus et [321 1Kb] parvulis in Franciam translati sint [322 1Kb] [(145) 1Kb] . Et hic est annus [Col. 0472B] diuturni Saxonum belli tricesimus tertius, quem Francorum historici ponunt memorabilem; scilicet Karoli imperatoris tricesimum septimum (an. 804). Quo tempore cum Sclavorum [323 1Kb] quoque gentes Francorum imperio subjicerentur, fertur [324 1Kb] Karolus Hammaburg civitatem Nordalbingorum, extructa [325 1Kb] ibidem ecclesia, [* 1Kb] Heridago cuidam sancto viro, quem loci episcopum designavit, ad regendum commendasse [326 1Kb] . Cui etiam propter infestacionem barbaricam, ubi interdum posset consistere, cellam Rodnach in Gallia [327 1Kb] donavit [(146) 1Kb] , disponens eandem Hammaburgensem ecclesiam cunctis Sclavorum Danorumque gentibus metropolem [328 1Kb] statuere [(147) 1Kb] . In qua re ad perfectum ducenda, et mors Heridagi presbyteri et occupatio regni Karolum imperatorem, [Col. 0472C] ne desiderata compleret, impedivit. Legimus in libro donationum Bremensis ecclesiae Willericum Bremensem episcopum Transalbianos [329 1Kb] etiam ante Ansgarium praedicasse et ecclesiam in Milindorp [330 1Kb] frequenter visitasse, usque ad tempus quo Hammaburg metropolis facta est.

16. [13.] Et quoniam mentionem Danorum semel fecimus, dignum memoria videtur, quod victoriosissimus [Col. 0473A] imperator Karolus, qui omnia regna Europae subjecerat, novissimum cum Danis bellum suscepisse narratur. Nam Dani et ceteri qui trans Daniam sunt populi ab istoricis [331 1Kb] Francorum omnes Nordmanni vocantur. Quorum rex Gotafridus [332 1Kb] jam antea Fresis, itemque Nordalbingis, Obodritis [333 1Kb] et aliis Sclavorum populis tributo [334 1Kb] subactis, ipsi Karolo bellum minatus est [(148) 1Kb] . Haec dissensio voluntatem imperatoris vel maxime de Hammaburg retardavit. Tandem extincto celitus Gotafrido, Hemming [335 1Kb] successit [(149) 1Kb] patruelis ejus, qui mox pacem cum imperatore faciens [(150) 1Kb] , Egdoram fluvium accepit regni [336 1Kb] terminum. Nec multo post clarissimus imperator Karolus obiens [337 1Kb] (an. 814.) Ludvicum filium [338 1Kb] heredem imperii reliquit. Cujus transitus [Col. 0473B] ad superos contigit anno Villerici vicesimo quinto, die quinta ante Kalendas Februarii.

17. ([14.] Cap. 12.) Ludewicus [339 1Kb] voluntatem patris oblitus [340 1Kb] provinciam transalbianam Bremensi et Ferdensi episcopis commendavit [(151) 1Kb] . A quo tempore incipiunt gesta [341 1Kb] sancti Anscarii. Et quoniam borealium gentium hystoria nostram, id est Bremensem ecclesiam in parte respicit, disposui, nec inutiliter, ut arbitror, passim occurrentia tangere Danorum acta. Per idem tempus Hemmingo Danorum rege mortuo, Sigafrid [342 1Kb] et Anulo [343 1Kb] , nepotes Godafridi [344 1Kb] , cum inter se de primatu regni convenire non possent, praelio sceptrum [345 1Kb] diviserunt, in qua congressione II milibus hominum interemptis, reges ambo ceciderunt. Pars Anulonis [Col. 0473C] cruenta victoria potiti [346 1Kb] , Reginfridum [347 1Kb] et Haraldum [348 1Kb] in regnum posuerunt [349 1Kb] [350 1Kb] [(152) 1Kb] . Moxque Reginfridus ab [351 1Kb] Haraldo pulsus classe piraticam [352 1Kb] exercuit; Haraldus [353 1Kb] cum imperatore foedus iniit. Hystoria Francorum haec plenius exequitur. [Col. 0474A] In diebus illis scribitur quod Ebo [354 1Kb] Ramensis, cum de salute gentium religionis studio ferveret, legationem ad gentes [(153) 1Kb] cum Halitgario [355 1Kb] [(154) 1Kb] suscepit a Pascali [356 1Kb] papa [(155) 1Kb] , quam postea noster Anscarius [357 1Kb] divina opitulante gratia feliciter peregit. ([15.] 822.) Anno Willerici 33. Ludewicus imperator Novam in Saxonia Corbeiam [358 1Kb] exorsus, religiosissimos Franciae monachos ad illud congregavit coenobium. Inter quos praecipuus legitur sanctissimus pater noster [359 1Kb] ac philosophus Christi Anscarius, vitae ac [360 1Kb] scientiae merito clarus, et omni populo Saxonum acceptus [361 1Kb] [(156) 1Kb] . Eodemque [362 1Kb] tempore rex Danorum Haraldus a filiis Gotafridi regno spoliatus, ad Ludewicum supplex venit [363 1Kb] . Qui et mox christianae fidei cathecismo [364 1Kb] imbutus, [Col. 0474B] [365 1Kb] apud [366 1Kb] Mogontiam [367 1Kb] cum uxore et [368 1Kb] fratre ac [369 1Kb] magna Danorum multitudine baptizatus est [370 1Kb] [(157) 1Kb] . Hunc [371 1Kb] imperator a sacro fonte suscipiens [(158) 1Kb] cum decrevisset in regnum suum restituere, dedit ei trans Albiam beneficium [(159) 1Kb] Fratri [372 1Kb] ejus Horuch [373 1Kb] , ut [374 1Kb] piratis obsisteret, partem Fresiae concessit [(160) 1Kb] . [Quae adhuc Dani reposcunt [375 1Kb] quasi legitima juris sui.] [16.] Cum autem nemo doctorum facile posset inveniri, qui cum illis ad Danos vellet pergere [376 1Kb] , propter crudelitatem barbaricam [377 1Kb] , qua gens illa ab omnibus fugitur, sanctus Anscarius divino, ut credimus, spiritu accensus, et qui ad martyrium aliqua occasione mallet [378 1Kb] pertingere, cum socio se [379 1Kb] optulit ultroneum Autberto [380 1Kb] , non solum inter barbaros, verum etiam [Col. 0474C] in carcerem et in mortem [381 1Kb] pro Christo ire paratus [(161) 1Kb] . Itaque biennium [382 1Kb] in regno Danorum commorati, multos ex gentibus ad fidem converterunt [(162) 1Kb] christianam. Inde reversi, cum denuo ab imperatore postulati essent [383 1Kb] ultimos Sueonum [384 1Kb] [Col. 0475A] populos evangelii gratia temptare, intrepidus atleta [385 1Kb] Christi Ansgarius, assumptis secum fratribus Gislemaro et Witmaro [386 1Kb] doctoribus, gaudens pervenit in Daniam. Ubi relinquens Gislemarum cum [387 1Kb] Haraldo, ipse in Sueoniam [388 1Kb] transfretavit [(163) 1Kb] cum Witmaro. Ibi vero [389 1Kb] benigne a rege Beorn [390 1Kb] suscepti, verbum Dei publice praedicare permissi sunt. Multos itaque per annum integrum lucrati sunt domino Jesu Christo [391 1Kb] . In quibus Herigarium, Bircae [392 1Kb] opidi praefectum, quem [393 1Kb] tradunt etiam miraculis et virtutibus insignem. Hac legationis suae prosperitate gravisi, Corbeiam novi apostoli cum triumpho duarum gentium regressi sunt [(164) 1Kb] . Et o mira omnipotentis Dei providentia de vocatione gentium, quam disponit artifex, ut vult, et quando [Col. 0475B] vult, et per quem vult. Ecce quod longo prius tempore Willebrordum item [394 1Kb] alios et Ebonem [395 1Kb] [(165) 1Kb] voluisse [396 1Kb] legimus nec potuisse, nunc Ansgarium nostrum et voluisse et perfecisse miramur, dicentes cum apostolo: Non est volentis [397 1Kb] neque currentis, sed est Dei miserentis. Ergo cui vult, inquit, miseretur, et quem vult indurat (Rom. IX, 16, 18).

18. ([17.] Cap. 13.) Tunc imperator cum magnatibus sancto Ansgario de salute gentium congratulatus, ingentes Christo gratias persolverunt. Habito igitur generali sacerdotum consilio, pius cesarvotum parentis implere cupiens, Hammaburg civitatem Transalbianorum metropolem [398 1Kb] statuit omnibus barbaris nationibus Danorum, Sueonum [399 1Kb] , itemque Sclavorum et aliis in circuitu [400 1Kb] conjacentibus populis, [Col. 0475C] ejusque [401 1Kb] cathedrae primum archiepiscopum ordinari fecit Ansgarium. Hoc factum est anno Domini 832 [402 1Kb] , qui est Ludvici imperatoris 18 [403 1Kb] , Willerici Bremensis episcopi 43. Consecratus est autem a Drogone [404 1Kb] Metensi episcopo, caesaris tratre germano, astantibus atque faventibus Odgario [405 1Kb] Mogontiensi, Ebone Remensi, Heddi [406 1Kb] Treverensi et aliis: consentientibus etiam Willerico Bremensi, et Helingaudo Ferdensi episcopis quibus antea diocesis [407 1Kb] illa commendata est [(166) 1Kb] : roborante id papa Gregorio quarto apostolica auctoritate et pallei [408 1Kb] datione [409 1Kb] [(167) 1Kb] .

[Col. 0476A] Habentur in ecclesia Bremensi praecepta imperatoris [(168) 1Kb] et privilegia papae [(169) 1Kb] sancto Ansgario data, in quibus hoc quoque una continetur, quandam illi [410 1Kb] cellam in Gallia Turholz [411 1Kb] vocatam ad supplementum legationis [412 1Kb] a caesare concessam anno Domini 834 [413 1Kb] acta indictione 12, qui est Ludvici [414 1Kb] 21 [415 1Kb]

19. ([18.] Cap. 14.) Ansgarius [416 1Kb] autem nunc Danos, nunc Transalbianos visitans, innumerabilem utriusque gentis multitudinem traxit ad fidem. Si quando etiam [417 1Kb] persecutione barbarorum impeditus est ab studio praedicandi, apud Turholz se cum discipulis [418 1Kb] retinuit. In adjutorium [419 1Kb] praedicationis datus est ei Ebo Remensis [420 1Kb] , de quo [421 1Kb] antea diximus. Hic seu fatigatione itineris, sive [422 1Kb] corporis [Col. 0476B] debilitate impeditus, sive potius occupatione seculi delectatus, vicarium pro se dedit Ansgario nepotem Gaudbertum [423 1Kb] . Quem ipsi ambo consecrantes episcopum, vocaverunt [424 1Kb] Symonem, eumque divinae gratiae commendatum in Sueoniam miserunt [(170) 1Kb] . Haec in Vita sancti Ansgarii copiose descripta nobis abbreviandi [425 1Kb] locum praebuerunt. Verum quod distinctio temporum ibi obscura est, pleraque ab aliis scriptis congruentia tempori mutuavimus [426 1Kb] . Nunc ad cetera unde incepimus regrediamur [427 1Kb] .

20. ([19.] Cap. 15.) Interea Willericus, Bremensis episcopus, diocesim suam sollicite [428 1Kb] circumeundo [429 1Kb] , gentiles baptizando, et fideles in Christo confortando, strennui [430 1Kb] praedicatoris officium peregit. [Col. 0476C] Ecclesias ubique in locis congruis per episcopium erexit [431 1Kb] , tres vero Bremae, quarum primam, scilicet domum sancti Petri, de lignea lapideam fecit; et corpus sancti Willehadi exinde translatum in australi, quod fecit, oratorio recondidit. Quod etiam scriptor vitae ejus noluit praeterire [(171) 1Kb] . Narrant quoque [432 1Kb] posteri hoc factum pro timore piratarum, qui propter virtutem miraculorum confessoris nostri corpus auferre maluerunt. Eodem tempore fertur beatus Ansgarius corpora sanctorum, quae dono Ebonis archiepiscopi susceperat, trans Albiam deportasse, et corpus quidem sancti Materniani [433 1Kb] [Col. 0477A] apud Heligonstat [434 1Kb] [(172) 1Kb] reposuit, Sixti [435 1Kb] vero et Sinnicii [436 1Kb] , cum aliis [437 1Kb] martyrum patrociniis, collocavit in urbe Hammaburg [beati vero Remigii cimilia cum decenti [438 1Kb] honore [(173) 1Kb] servavit Bremae] [439 1Kb] . Willericus igitur clerum maximum collegit, de populo vero magnam ecclesiae Bremensi hereditatem acquisivit. In diebus illis [440 1Kb] Karolus elemosinam optulit Salvatori ad Bremensem ecclesiam centum mansos. Scriptum est in libro donationum tercio, capitulo 1, ubi etiam crebro versu hoc repetitur: Sacrosanctae basilicae, quae constructa est in honore sancti Petri apostoli, in loco seu villa publica nuncupato [441 1Kb] Brema, ubi Willericus episcopus, servus servorum Dei, praeesse videtur. Qui obiit senex et plenus dierum anno Domini 837 [442 1Kb] , qui [Col. 0477B] est annus Ludvici 26 [443 1Kb] et penultimus [(174) 1Kb] . Sepultus [444 1Kb] est in domo sancti Petri, in [445 1Kb] parte altaris aquilonali [446 1Kb] 4 Nonas Maii.

21. ([20.] Cap. 16.) Leudericus [447 1Kb] , ordine tercius, sedit annos, octo. Ejus annos cum pro certo scire nequimus [448 1Kb] , ex eodem libro traditionum didiscimus [449 1Kb] , et Willerici diaconem [450 1Kb] fuisse, et sedisse usque ad annum [451 1Kb] Ludvici junioris sextum [(175) 1Kb] , capitulo 58 scriptum. Hunc etiam tradunt superbum fuisse: quod exinde conjici potest, quia se aliquando custodem aliquando pastorem Bremensis ecclesiae gloriabatur [452 1Kb]

22. In diebus illis sanctus pater noster [453 1Kb] Ansgarius legationem sibi creditam viriliter [454 1Kb] executus, apud Hammaburg novellae plantationi insudavit, [Col. 0477C] doctrina oris et opere manuum exercens [455 1Kb] ecclesiam. Saepe etiam monasterium Galliae, quod dono [Col. 0478A] caesaris possedit, Turbolz [* 1Kb] visitans, fratribus ibidem Deo militantibus salutaris regulae tramitem verbo exemploque monstravit. In quorum nobili contubernio jam tunc 456 1Kb] a puero sanctus effulsit Rimbertus [457 1Kb] , quem sanctus pater Ansgarius adoptans in filium, prophetico spiritu, quo plenus erat, longe ante praedixit, illum suae virtutis aemulum et in cathedra pontificali succedere, gratiaque meritorum in caelesti regno consortem fore [(176) 1Kb] . In qua re providentia omnipotentis Dei, quae olim Heliae substituit Helyseum, in Rimberto non fefellit Ansgarium.

23. ([21.] Cap. 17.) Interea Nortmanni [458 1Kb] piraticis excursionibus usquequaque degrassati, Frisones [459 1Kb] tributo subjiciunt [(177) 1Kb] . Eodemque [460 1Kb] tempore [Col. 0478B] per Rhenum vecti Coloniam obsederunt [(178) 1Kb] , per Albiam vero Hammaburg incenderunt. Inclyta civitas tota aut praeda aut incendio disperiit. Ibi ecclesia, ibi claustrum, ibi biblioteca summo [461 1Kb] collecta studio, consumpta est. Sanctus [462 1Kb] Ansgarius, ut scribitur, cum reliquiis sanctorum martyrum vix [463 1Kb] nudus evasit [(179) 1Kb] . Excidium Hammaburg hystoria Francorum non tacet [(180) 1Kb] , et privilegia Romanorum [(181) 1Kb] . Hoc, ut aiunt, factum est anno Ludvici senioris novissimo [(182) 1Kb] .

Tunc quoque Gaudbertus episcopus zelo gentilium a Sueonia depulsus [464 1Kb] , et Nithardus, capellanus ejus, martyrio coronatus est cum aliis [(183) 1Kb] . Et exinde [465 1Kb] Sueonia septennio caruit sacerdotali praesentia. Quo tempore Anundus [466 1Kb] regno pulsus, in [Col. 0478C] Christianos persecutionem habuit [467 1Kb] . Herigarius [468 1Kb] Bircae praefectus, christianitatem ibi solus sustentavit. [Col. 0479A] Qui etiam tantam gratiam fidei meruit, ut potentia miraculorum et exhortatione doctrinae multa paganorum milia salvaret [474 1Kb] . Scriptum est [475 1Kb] in actibus beati Ansgarii [(184) 1Kb] .

24. ([22.] Cap. 18. 840.) Anno Leuderici Bremensis episcopi 3o Ludvicus imperator obiit. Regnum [476 1Kb] in contentione remansit, multa inter fratres discordia, bellum maximum in quo, ut historici testantur [477 1Kb] , omnes vires Francorum consumptae sunt [(185) 1Kb] . Discordiae incentor [478 1Kb] Ebo, qui et supra filios in patrem armaverat, et nunc fratres intestina seditione concitaverat, proinde conspirationis [479 1Kb] accusatus, a papa Gregorio depositus est [480 1Kb] . Sed aliis hoc criminantibus, aliis recte [481 1Kb] factum astruentibus [(186) 1Kb] , veritatem nos in medio relinquemus [(187) 1Kb] , [Col. 0479B] praesertim cum a sancto patre nostro Ansgario ea dilectione, qua [482 1Kb] ab initio secum habuit, usque in finem habitus fuerit. Lege in vita ejus [483 1Kb] [(188) 1Kb] , et in capitulo Rhabani [484 1Kb] , de fama Ebonis ambigua [(189) 1Kb] . Tandem mediante papa Sergio, pax inter fratres convenit, regnumque divisum est in tres partes, ita ut Lotharius major natu cum Italia Romam, Lotharingiam cum Burgundia possideret, Ludvicus [485 1Kb] Rhenum cum Germania regeret, Karolus Galliam, Pippinus Aquitaniam [486 1Kb] . Hac inter fratres sortita [487 1Kb] divisione, Turholz monasterium in partem concessit [488 1Kb] Karoli, et sic [489 1Kb] alienatum est a jure sancti Ansgarii [490 1Kb] [(190) 1Kb] .

25. ([23.] Cap. 19.) At ille in paupertate sua Deum glorificans, verbum Dei, cujus legatione functus [Col. 0479C] est, tam suis, quam alienis infatigabiliter seminavit. Unde contigit ut praedium, quod Ramsolan [491 1Kb] [(191) 1Kb] dicitur, a quadam venerabili matrona susceperit, nomine Ikia [492 1Kb] . Hic [493 1Kb] locus in episcopatu Ferdensi positus, ab Hammaburg disparatur [Col. 0480A] tribus rastis [494 1Kb] . Ibi sanctus Dei cenobium constituens, reliquias sanctorum confessorum Sixti [495 1Kb] et Sinnicii locavit, et alia patrocinia, quae ab Hammaburg portavit fugiens. Ibi [496 1Kb] gregem profugum collegit et depulsos [497 1Kb] a gentilibus [498 1Kb] socios retinuit in eo portu. Ab eo [499 1Kb] loco Hammaburgensem ecclesiam visitans. Nordalbingos in fide reformavit [500 1Kb] , quos ante [501 1Kb] persecutio turbavit. Tum [502 1Kb] quoque ne legatio gentium sua quapiam tarditate frigesceret, praedicatores misit in Daniam; Hartgarium [503 1Kb] vero heremitam direxit in Sueoniam [(192) 1Kb] . Fertur etiam Bremam venisse, verum [504 1Kb] ab episcopo [505 1Kb] loci, qui doctrinae ac virtutibus ejus invidit, depulsum esse. Post haec Leudericus, Bremensis episcopus, obiit, et sepultus est in ecclesia sancti [506 1Kb] Petri ab australi [Col. 0480B] parte altaris. Decessit autem nono [507 1Kb] Kal. Septembris [(193) 1Kb] , et [508 1Kb] ecclesia diu viduata permansit.

26. ([24.] Cap. 20.) Tunc Ludvicus Pius [(194) 1Kb] , caesar inclytus, Hammaburgensis ecclesiae desolationem miseratus, venerabili Ansgario contulit Bremensem episcopatum. At ille quamvis canonum decreta non ignoraret, quibus cautum est, ut episcopus, qui a sua civitate persecutionem passus expellitur, in alia vacante recipiatur [(195) 1Kb] , tamen ne pro invidia ceteri scandalizarentur, caesari super hac re diu restitit; postremo sicut [509 1Kb] absque fratrum querela fieri posset, tum [510 1Kb] solummodo consensit [511 1Kb] . In vita nostri antistitis [(196) 1Kb] haec plenissime describuntur: obscure vero notatur tempus, quod liber donationum significat apertius: anno scilicet Ludvici secundi [Col. 0480C] nono domnum Ansgarium ab Aldrico [512 1Kb] clerico et [513 1Kb] comite Reginbaldo [(197) 1Kb] , legatis caesaris, ductum in episcopatum. Scripta sunt in [514 1Kb] libro IIIo, capitulo 20. Sed et in Vita ejus haec: Multum, inquit, temporis fluxit, ex quo beatus Ansgarius Bremensem [Col. 0481A] episcopatum suscepit, antequam hoc a papa Nikolao [515 1Kb] firmaretur [516 1Kb] [(198) 1Kb] .

27. ([25.] Cap. 21.) Sanctus itaque Ansgarius receptis [517 1Kb] Bremis, annos 18 sedit. Nam antea in Hammaburgensi cathedra praefuit annis 16 [518 1Kb] , qui fiunt simul 34. Hoc regalis munificentiae dono confessor Dei valde [519 1Kb] gavisus, in Daniam festinavit. Ubi regem Danorum [520 1Kb] Horicum inveniens, christianum reddidit. Is [521 1Kb] statim ecclesiam in portu maritimo erexit apud [522 1Kb] Sliaswig [523 1Kb] , data pariter licentia, ut quisquis [524 1Kb] vellet in regno suo, christianus fieret. Infinita gentilium credidit multitudo. De quibus hic in libris hoc [525 1Kb] memoriale relictum est plures, ut aqua baptismi [526 1Kb] loti sunt, ab omni corporis infirmitate liberatos [(199) 1Kb] .

[Col. 0481B] 28. ([26.] Cap. 22.) Quibus rebus ex voto completis, dum adhuc sanctus Dei pro gente Sueonum aestuare coepisset, cum Gaudberto episcopo consilium habuit, quis eorum laudabile pro Christo periculum subiret. At ille periculum sponte declinans, Ansgarium potius, ut iret, rogavit [527 1Kb] [(200) 1Kb] . Extimplo [528 1Kb] atleta [529 1Kb] intrepidus Horici [530 1Kb] regis missum rogavit atque sigillum [(201) 1Kb] , et a litore Danorum transfretans in Sueoniam pervenit, ubi tunc rex Oleph [531 1Kb] apud Bircam generale populi sui habuit placitum. Quem, praeveniente misericordia Dei, ita placatum invenit, ut ex [532 1Kb] ejus imperio et populi consensu et jactu sortis et ydoli responso ecclesia ibidem fabricata et baptismi licentia omnibus concessa sit. His [Col. 0481C] etiam ex sententia finitis, ewangelista noster ecclesiam Sueonum Erimberto commendavit presbytero et rediit. Quae in Vita sancti Ansgarii latissima gestorum narratione [533 1Kb] descripta [(202) 1Kb] , nos brevitate nitentes amputavimus. Et nisi fallit [534 1Kb] opinio, prophetia [535 1Kb] Ezechielis de Gog et Magog convenientissime hic impleta videtur. Et mittam [536 1Kb] , inquit Dominus, ignem in Magog, et in his qui habitant in [Col. 0482A] insulis confidenter (Ezech. XXXIX, 6). Aliqui haec et talia de Gothis, qui Romam ceperant, dicta [537 1Kb] arbitrantur [(203) 1Kb] . Nos vero considerantes Gothorum populos in Sueonia regnantes, omnemque hanc regionem passim in insulas dispertitam esse [(204) 1Kb] , prophetiam opinamur eis posse commodari [538 1Kb] cum praesertim multa praedicta sint a prophetis, quae nondum videntur impleta [539 1Kb] .

29. ([27.] Cap. 23.) Interea quaestio magna surrexit in regno Francorum de Bremensi episcopatu, ad invidiam [540 1Kb] Ansgarii conflata. Ea contentio diu per regnum [541 1Kb] gravi et ancipiti dissensione [542 1Kb] profligata [543 1Kb] , multis partium studiis collidebatur [544 1Kb] . [* 1Kb] Tandem orthodoxus caesar Ludvicus, compositis hinc inde contradicentium voluntatibus, praecipue [Col. 0482B] Guntharii, Coloniensis archiepiscopi, cujus suffraganea prius erat Brema, super his Romam nuncios 545 1Kb] direxit ad sanctissimum papam Nikolaum. Ille [546 1Kb] quod necessitas ecclesiastica persuasit, et quod Patrum conciliis rationabiliter [547 1Kb] fieri posse comprobatum est, facile consensit. Ergo Bremensem ac [548 1Kb] Hammaburgensem episcopatum auctoritate apostolica copulari, et deinceps [549 1Kb] sanxit pro uno haberi. Cujus rei privilegia diligenter adhuc [550 1Kb] conservantur in Bremensi [551 1Kb] ecclesia. In [552 1Kb] quibus etiam additum est, quod idem papa Nykolaus tam ipsum Ansgarium, quam successores ejus legatos et vicarios apostolicae sedis constituit in omnibus gentibus Sueonum [553 1Kb] , Danorum atque Sclavorum [(205) 1Kb] ; quod et antea Gregorius papa concessit. Igitur Bremensis atque [554 1Kb] [Col. 0482C] Hammaburgensis [555 1Kb] parrochiae coadunatio facta est ultimo tempore sancti Ansgarii. Vita ejus annum non ponit, praeceptum autem regis ponit annum regni vicesimum primum; privilegium papae notat annum Domini 858, qui est ab ordinatione archiepiscopi vicesimus nonus [556 1Kb] .

30. ([28.] Cap. 24.) Post haec scribitur in Vita [Col. 0483A] beati [559 1Kb] antistitis [560 1Kb] , qualiter in Daniam veniens juniorem Horicum [561 1Kb] in regno repperit. Cui tempori congruit hystoria Francorum, quae sic de Danis meminit: Nortmannos per Ligerim Thurones [562 1Kb] succendisse [(206) 1Kb] , per Sequanam Parisios obsedisse [(207) 1Kb] , Karolum timore compulsum terram eis dedisse ad habitandum [563 1Kb] [(208) 1Kb] . Deinde Lotharingia [564 1Kb] , inquit, vastata, et subacta Fresia,

In sua victrici conversos viscera dextra [(209) 1Kb] .
Contendentibus namque ad invicem Gudurm [565 1Kb] , principe Nortmannorum, cum patruo [566 1Kb] , scilicet rege Danorum Horico, tanta caede utrique [567 1Kb] mactati sunt, ut wulgus omne caderet, de styrpe autem [568 1Kb] regia nemo omnium remaneret, praeter [Col. 0483B] puerum unum, nomine Horicum [569 1Kb] [(210) 1Kb] . Iste [570 1Kb] mox ut regnum Danorum suscepit, ingenito furore super christicolas efferatus, sacerdotes Dei expulit et ecclesias claudi praecepit [(211) 1Kb] .

31. Ad quem sanctus Dei confessor Ansgarius venire non trepidans, comitante [571 1Kb] gratia divina, crudelem tyrannum sic placatum reddidit [572 1Kb] , ut christianitatem ipse susciperet, suisque omnibus, ut christiani fierent, per edictum mandaret [573 1Kb] , insuper et [574 1Kb] in alio portu regni sui apud Ripam extrueret [575 1Kb] ecclesiam [(212) 1Kb] , in Dania secundam. [29.] Et his ecclesiastico ordine compositis, beatus pastor [576 1Kb] noster ecclesiam illam Rimberto commendavit presbytero [(213) 1Kb] , et reversus est ad Hammaburg, ubi [577 1Kb] de venditione christianorum Nordalbingos correxit [Col. 0483C] [(214) 1Kb] . Inde [578 1Kb] Fresos adiens, castigavit eos pro labore dominici diei; pertinatius vero agentes igne coelesti multavit [579 1Kb] [(215) 1Kb] ; et alia, quae antiquis miraculis non imparia leguntur in Vita ejus.

52. Et quoniam totum ejus studium [580 1Kb] erat pro salute animarum, si quando a praedicatione gentilium foris liber erat, domi congregationum suarum curam egit. Quarum primam, quae ab Hammaburg olim barbarica incursione depulsa est, ipse, ut praediximus, [Col. 0484A] ad Ramsolas transtulit. Secundam in Bremis habuit sanctorum virorum, qui habitu quidem usi canonico, regula vivebant monastica usque ad nostri fere temporis aetatem. Terciam sanctarum virginum congregationem in Birxinon [581 1Kb] [(216) 1Kb] adunavit. Ubi devota Christi matrona Liutgart [582 1Kb] totum patrimonium suum offerens coelesti sponso, magnum chorum castitatis suo ducatu nutrivit. [30.] Ad curam autem pauperum et susceptionem peregrinorum multis locis hospitalia praeparavit. Unum autem vel [583 1Kb] praecipuum habuit Bremae, ubi [584 1Kb] per se ipsum cotidie veniens, infirmis non erubuit ministrare. Quorum plurimos dicitur verbo vel tactu sanasse [585 1Kb] .

33. (Cap. 25.) Ipse retranstulit [586 1Kb] corpus sancti [Col. 0484B] Willehadi in matricem ecclesiam beati Petri apostoli [ab illo australi oratorio, quo deportatum est a Willerico [587 1Kb] ]. Et tunc facta sunt illa miracula, quae per merita sancti Willehadi populo ostensa sunt ab anno Domini 861, qui est [588 1Kb] , ab ordinatione archiepiscopi [589 1Kb] 30. Ipse enim qui transtulit, et vitam et miracula ejus singulis libris comprehendit.

34. Sique temporum seriem diligenter computemus, ipsum est tempus quo in Saxoniam translatio sancti Alexandri contigit [(217) 1Kb] . In qua illud memorabile videtur confessorem nostrum cum advena martyre certasse, quis eorum videretur esse major et in gratia sanitatum populis acceptior. Einhardus [590 1Kb] in gestis Saxonum haec dulci calamo prosequitur.

[Col. 0484C] 35. ([31.] Cap. 26.) Interea beatus Ansgarius captivos redimendo, tribulatos refovendo, erudiendo domesticos, barbaris [591 1Kb] evangelizando, foris apostolus, intus monachus, nunquam legitur ociosus. Nec solum erga suos, verum et [592 1Kb] alios [593 1Kb] , quomodo viverent, sollicitus. Episcopos etiam tam voce quam litteris, ut vigilarent supra [594 1Kb] dominicum gregem, hos arguit, illos obsecravit. At vero regibus Romanorum pro sua legatione, regibus Danorum [Col. 0485A] pro christiana fide crebro mandavit. Extant epistolae ejus plures hujusmodi. Unam vero, quam scribit omnibus episcopis de sua legatione, quam ab Ebone orsam asserit, ita [595 1Kb] claudit: Deprecor, inquiens [596 1Kb] , ut apud Deum intercedatis, quatinus [597 1Kb] haec legatio crescere et fructificare mereatur in Domino. Jam enim Deo Propitio et apud Danos et apud Sueones fundata est Ecclesia Christi, et sacerdotes absque prohibitione proprio funguntur officio. Omnipotens Deus faciat vos omnes hujus operis pia benivolentia [598 1Kb] participes, et in coelesti gloria Christi coheredes [(218) 1Kb] .

36. (Cap. 27.) Supervixit autem [599 1Kb] post illam plenariam Hammaburg et Bremae copulationem annos septem. Sedit [600 1Kb] omnes annos 34. Cujus depositio [Col. 0485B] summa veneratione colitur 3. Non. Februarii. Obiit [601 1Kb] anno Domini 865. indictione 13, qui est Ludvici secundi 26, sepultusque est in basilica sancti Petri ante altare sanctae Dei genitricis Mariae. Eadem [602 1Kb] die, qua ipse commendatus est, Rimbertus, diaconus [603 1Kb] ejus, a clero simul et populo electus est. Qui etiam vitam sanctissimi [604 1Kb] patris veridico sermone describens, more beati Johannis quasi de alio scribens, innuit se fidissimum [605 1Kb] ejus discipulorum [(219) 1Kb] testimonium perhibere sanctitati, quam cognoverat in viro Dei. Hunc librum ille ad fratres coenobii direxit Novae Corbeiae [(220) 1Kb] , beatificans illos, quod talem miserint, et nobis congratulans, quod talem suscipere meruimus pastorem.

37. ([32.] Cap. 28.) Sanctus Rimbertus sedit [Col. 0485C] annos 23 [606 1Kb] . Annos ejus et [607 1Kb] obitum decessoris sui repperimus [608 1Kb] in quodam compoto [609 1Kb] a Corbeia delato [(221) 1Kb] . Ceterum Vita ejus a fratribus ejusdem coenobii ad nostros [610 1Kb] data, quis fuerit et qualiter vixerit, breviter et dilucide comprehendit. Mox, inquit, ut electus est, a Theoderico [611 1Kb] , Mindensi episcopo, et Adalgario, abbate Corbeiensi [612 1Kb] jussu caesaris Mogontiam [613 1Kb] ductus est. Ubi a clarissimo pontifice Liutberto [614 1Kb] consecratus, Corbeiam venit, vestemque [Col. 0486A] suscepit cum professione monastica. Cui Adalgarius abba [615 1Kb] germanum et aequivocum suum concessit. Adalgarium [(222) 1Kb] . Qui postea et socius praedicationis, et meruit heres [616 1Kb] esse dignitatis. Pontificale palleum [617 1Kb] suscepit a papa Nicolao [618 1Kb] , ferulam pastoralem a caesare Ludvico, sicut in privilegiis [(223) 1Kb] dinosci [619 1Kb] potest. Quae autem secuntur [620 1Kb] , ex libro Vitae [621 1Kb] ejus decerpsimus [622 1Kb] capitulo [623 1Kb] 16.

38. ([33.] Cap. 29.) Praeterea legationis suae officium, quod ad praedicandum gentibus verbum Dei primitus a decessore suo susceptum est, et postmodum sibi jure successionis quasi hereditarium provenit, impigre executus est. Ipse quidem per se, quotiens [624 1Kb] occupationes aliae sinerent [625 1Kb] , eidem legationi insistens, semper autem [626 1Kb] constitutos habens presbyteros, [Col. 0486B] per quos ad verbum Dei gentiles audirent et solatium captivi christiani haberent, ad ecclesias inter ipsos paganos longe constitutas [627 1Kb] , quodque gravissimum erat, marinis discriminibus adeundas. Quae discrimina ipse frequentius sustinens, cum apostolo saepe naufragium pertulit, saepe etiam [628 1Kb] alia pericula sustinuit, spe futurae beatitudinis omnia praesentis vitae [629 1Kb] aspera leniens, illudque apostolicum continua meditatione revolvens: non sunt condignae passiones hujus temporis ad futuram gloriam, quae revelabitur in nobis (Rom. VIII, 18).

39. (Cap. 30.) Qui reges Danorum suo tempore fuerint, non invenitur in gestis ejus. In hystoria Francorum Sigafrid cum fratre Halpdani [630 1Kb] regnasse leguntur [631 1Kb] . Qui etiam munera Ludvico caesari miserunt, [Col. 0486C] gladium videlicet capulo tenus aureum et alia [632 1Kb] , pacem rogantes, et missis utrinque ad Egdoram fluvium mediatoribus, pacem firmam ritu gentis per arma juraverunt [(224) 1Kb] . Erant et alii leges Danorum vel Nortmannorum, qui piraticis excursionibus eo tempore Galliam vexabant. Quorum praecipui erant Horich [633 1Kb] [(225) 1Kb] , Orwig [634 1Kb] [(226) 1Kb] , Gotafrid [635 1Kb] [(227) 1Kb] , Rudolf [636 1Kb] [(228) 1Kb] et Inguar tyranni. Crudelissimus omnium fuit Inguar, filius Lodparchi [Col. 0487A] [637 1Kb] , qui christianos ubique per supplicia necavit [(229) 1Kb] . Scriptum est in gestis Fancorum [638 1Kb] .

40. ([34.] Cap. 31.) Anno domni Rimberti 12 (an. 876) Ludvicus pius, caesar magnus, obiit [(230) 1Kb] . Ipse Boemanos [639 1Kb] , Sorabos, Susos [(231) 1Kb] et ceteros Sclavorum populos ita perdomuit, ut tributarios efficeret [(232) 1Kb] . Nortmannos autem foederibus ac bellis compressos eo modo retinuit, ut cura Franciam totam vastaverint, regnum [640 1Kb] ejus vel [641 1Kb] minime nocuerint. Post mortem vero imperatoris

Effera barbaries laxis [642 1Kb] regnabat habenis.
Et quoniam Dani cum Nortmannis Hammaburgensi ecclesiae pastorali cum subjecti sunt, praeterire nequeo quanta mala per eos Dominus illo tempore fieri permiserit, et quam late pagani super christianos [Col. 0487B] extenderint potentiam suam. Quae omnia lamentabiliter scripta sunt in hystoria Francorum et in [643 1Kb] aliis libris. Tunc Saxonia vastata est a Danis vel Nortmannis. Brun [644 1Kb] dux occisus cum aliis 12 comitibus, Thiadricus [645 1Kb] et Marcwardus [646 1Kb] episcopi obtruncati. Tunc Fresia depopulata [647 1Kb] [(233) 1Kb] , Trajectum civitas excisa [(234) 1Kb] . Sanctus Rabbodus [648 1Kb] , urbis episcopus, cedens persecutioni, Davantriae [649 1Kb] sedem constituit, ibique consistens anathematis gladio [650 1Kb] paganos ultus est [(235) 1Kb] . Tunc piratae Coloniam et Treveros [(236) 1Kb] succendunt [651 1Kb] . Aquisgrani [* 1Kb] palatium stabulum equis suis fecerunt (237) 1Kb] . Mogontia vero propter metum barbarorum instaurari coepit [(238) 1Kb] . Quid multa? urbes cum civibus, episcopi cum toto grege simul obruti sunt; ecclesiae [Col. 0487C] illustres cum fidelibus incensae sunt. Ludvicus noster [652 1Kb] cum paganis dimicans victor extitit, et mox [653 1Kb] [Col. 0488A] obiit [(239) 1Kb] . Luthewicus Franciae [654 1Kb] victor et victus occubuit [(240) 1Kb] . Haec tragoedico planctu scripta in annalibus cesarum [(241) 1Kb] nos propter mentionem Danorum perstrinximus.

41. (Cap. 32.) Quid autem dicimus interim fecisse [655 1Kb] nostrum archiepiscopum? Require in gestis ejus capitulo 20. Ad redemptionem, inquit, captivorum cunctis pene [657 1Kb] quae habebat expensis, cum multorum adhuc apud paganos detentorum miserias cernere cogeretur [656 1Kb] , etiam altaris vasa impendere non dubitavit [(242) 1Kb] . Dicens cum beato Ambrosio: Melius est animas Domino, quam aurum servare. Preciosa ergo sunt illa vasa, quae animas de morte redimunt [658 1Kb] .

([35] Cap. 33.) Nec incongruum videtur, quoniam de persecutione diximus, quae tunc late in ecclesias [Col. 0488B] efferbuit [659 1Kb] , grande miraculum per merita sancti Rimberti Fresonibus ostensum tangere; quod scriptor gestorum ejus nescio cur praeterierit. Sed Bovo [660 1Kb] , Corbeiae abba [661 1Kb] , de sui temporis actis scribens [662 1Kb] , non reticuit dicens: Cum modernis temporibus gravis barbarorum irruptio in omni pene regno Francorum immaniter debaccharetur [663 1Kb] , contigit etiam eos divino judicio ad quendam Frisiae [664 1Kb] pagum devolvi, qui in remotis ac mari magno vicinis locis situs, Nordwidi [665 1Kb] appellatur [666 1Kb] . Hunc igitur [667 1Kb] subvertere aggressi sunt. Erat [668 1Kb] illic eo tempore venerabilis episcopus Rimbertus; cujus adhortacionibus et doctrinis confortati et instructi christiani, congressi sunt cum [669 1Kb] hostibus, et prostraverunt ex eis 10377, pluribus insuper dum fuga [670 1Kb] praesidium [Col. 0488C] quaerunt, in transitu fluviorum necatis [(243) 1Kb] . Haec ille scripta reliquit [671 1Kb] [(244) 1Kb] . Cujus rei miraculo [672 1Kb] usque [Col. 0489A] hodie merita sancti Rimberti penes Fresones [675 1Kb] egregia, et nomen ejus singulari quodam gentis colitur desiderio, adeo ut collis in quo sanctus oravit, dum pugna fieret, perpetua cespitis viriditate notetur. Nordmanni plagam, quam in Frisia receperunt, in totum imperium ulturi, cum regibus Sigafrido [676 1Kb] et Gotafrido per Rhenum et Mosam et Scaldam fluvios Galliam invadentes, miserabili caede Christianos obtruncarunt, ipsumque regem Karolum bello petentes, ludibrio nostros habuerunt [(245) 1Kb] . In Angliam [677 1Kb] quoque miserunt unum ex sociis Halpdani [678 1Kb] , qui dum ab Anglis occideretur, Dani [679 1Kb] constituerunt in locum ejus [680 1Kb] Gudredum [681 1Kb] . Is [682 1Kb] autem Nordimbriam [683 1Kb] expugnavit [(246) 1Kb] . Atque ex illo tempore Frisia et Anglia in ditione Danorum [Col. 0489B] esse feruntur. Scriptum est in gestis Anglorum.

42. ([36.] Cap. 34.) Frustra in sanctis signa et miracula quaeruntur, quae habere possunt et mali, quia secundum auctoritatem sanctorum Patrum majus miraculum est, animam, quae in aeternum victura est, a peccato convertere, quam corpus, quod denuo moriturum est, suscitare a morte [684 1Kb] . Ut autem sciamus nec sancto Rimberto hanc gratiam defuisse, fertur antiquorum more sanctorum quaedam fecisse miracula, frequenter scilicet, dum iret in Sueoniam, tempestatem maris oratione sedasse, et cecum illuminasse per confirmationem, quam episcopali more faciebat in eo. Sed et filium regis dicitur a daemonio liberasse [685 1Kb] . Ubi, multis astantibus [Col. 0489C] episcopis, spiritus immundus saepe clamabat ex ore vexati, Rimbertum solum inter eos digne commissum egisse officium, ipsum ergo [686 1Kb] sibi esse cruciatui. Require in Vitae ejus libro, capitulo 20. Hunc filium regis Ludvici Karolum [687 1Kb] esse arbitramur, qui novissimis archiepiscopi temporibus a regno depositus. Arnolfum [688 1Kb] , germani sui filium, accepit successorem. Hystoria Francorum haec veraciter acta commemorat in Franconford [689 1Kb] , anno caesaris Ludvici 34 [(247) 1Kb] .

43. (Cap. 35.) Erat igitur sanctus Rimbertus cum Moyse [690 1Kb] vir mitissimus (Num. XII, 3), cum Apostolo qui omnium infirmitatibus compateretur (I Cor. IX, [Col. 0490A] 22) [(248) 1Kb] . Praecipuam vero curam habuit [691 1Kb] in elemosinis pauperum et in redemptione captivorum [(249) 1Kb] . Unde quadam vice, cum venisset ad partes Danorum, ubi ecclesiam novellae Christianitati constructam habebat in loco qui dicitur Sliaswig [692 1Kb] , vidit multitudinem Christianorum catena trahi captivam. Quid multa? Duplex ibi miraculum operatus est. Nam et catenam oratione dirupit, et captivos equo suo redemit. Capitulo [693 1Kb] gestorum ejus nota [694 1Kb] 18.

44. ([37.] Cap. 36.) Et quia vastacio Nortmannorum vel Danorum excedit omnem credulitatem [695 1Kb] , eo plus mirum videri possit, quod sancti confessores Dei Ansgarius et Rimbertus per tanta pericula maris et terrae illas gentes intrepidi adibant vel [696 1Kb] [Col. 0490B] praedicabant, ante quarum impetum nec armati reges aut potentes Francorum populi subsistere poterant. Nunc autem, quoniam defecit sanctus, quoniam [697 1Kb] diminutae sunt veritates a filiis hominum: (Psal. XI, 2,) vix possibile credimus,

Nos, genus ignavum [698 1Kb] , quod tecto gaudet et umbra [(250) 1Kb] ,
ut in tam aspero persecutionis tempore, in tam feroci, quae [699 1Kb] vix hominem [700 1Kb] vivit [701 1Kb] , natione, in tam remotissima, inquam, ab [702 1Kb] nostro mundo regione, quisquam vel apostolus auderet accedere! nescientes illud cotidie et nobis dici, quod Salvator ait apostolis [703 1Kb] : Ite in orbem universum, et ecce ego vobiscum sum omnibus diebus usque ad consummationem seculi (Matth. XXVIII, 19, 20.)

45. Sunt alia [704 1Kb] multa quae de nostro sancto [705 1Kb] [Col. 0490C] copiose in libro suo exarata sunt. In quibus illud memoriale est, quod presbyteri animam defuncti, quia sic [706 1Kb] in visu apparens supplicavit, 40 dies in pane et aqua jejunans, a tormento [707 1Kb] absolvit [(251) 1Kb] . Decessor ejus 4 coenobia fundavit [(252) 1Kb] , his ille quintum addidit in solitudine Buggin [708 1Kb] [(253) 1Kb] . Ceterum omnium districtam [709 1Kb] sollicitudinem habens, Hammaburgensis cathedrae praecipuam curam egit, tam fratribus quam pauperibus oportuna ministrans solatia.

46. ([38.] Cap. 37.) Xenodochium [710 1Kb] Bremae, quod a sancto Ansgario ad sustentationem pauperum institutum est, ipse nobiliter auxit, et non solum in [Col. 0491A] episcopatu, sed ubicunque esset, pauperibus alimoniam cum omni diligentia ministravit, nobile verbum exhortacionis relinquens posteris, Non est, inquiens, tardandum ut pauperibus cunctis succurramus [711 1Kb] , quia quis [712 1Kb] sit Christus, vel quando ad nos veniat ignoramus [(254) 1Kb] . Elemosinam [713 1Kb] verbi incessanter omnibus ministravit; ad quod opus dicta sancti Gregorii curavit excerpere [714 1Kb] , quae et manu sua descripsit. Epistolae ejus diversae ad plures, praecipua quaedam ad virgines, in qua, virginitatem corporis extollens, ostendit multas in [715 1Kb] mente fieri meretrices [(255) 1Kb] . Tandem [716 1Kb] morbo confectus et senio, quos per se non potuit, per Adalgarium adjutorem [717 1Kb] in Domino confortavit, quem etiam manibus regis commendavit [(256) 1Kb] . Obiit [718 1Kb] anno Domini [Col. 0491B] [719 1Kb] 888, indictione 6. Cujus depositio est 3o Idus Junii [720 1Kb] [(257) 1Kb] . Sepultus est [721 1Kb] extra basilicam sancti Petri ab oriente, ut ipse rogavit [(258) 1Kb] .

47. ([39.] Cap. 38.) Adalgarius archiepiscopus sedit annos 20. Annos ejus ex compoto [722 1Kb] quo [723 1Kb] supra tulimus [724 1Kb] [(259) 1Kb] , vitam ex libro sancti Rimberti didiscimus [725 1Kb] . Capitulo 12, cum sanctus Rimbertus vestem et professionem susciperet monasticam, mox additur: Ad quod ei solatium deputari placuit insignem conversatione virum gradu diaconem [726 1Kb] , nomine Adalgarium. Hic vir, inquiunt, venerabilis in conversationis ejus imitatione simul et successionis [727 1Kb] dignitate, adhuc hodie superest, cum multis aliis attestans quod sanctus pontifex Rimbertus nichil ex occasione curae pastoralis de monachica [Col. 0491C] [728 1Kb] perfectione perdiderit; et reliqua. Item capitulo 21 [(260) 1Kb] , Cum jam, inquit, senio gravaretur sanctus Rimbertus, etiam continuus pedum dolor ei [729 1Kb] accessit. Unde [730 1Kb] apud gloriosissimos reges Ludvicum et filios ejus hoc optinuit, ut insignis vir Adalgarius, monachus videlicet Corbeiae, in adjutorium illi confirmaretur, quatinus ipse infirmitate detentus, in Adalgario haberet solatium circandi [731 1Kb] episcopatum, placita [Col. 0492A] adeundi; et quando exigeretur, vel [732 1Kb] in expeditionem vel ad palatium cum comitatu suo proficisci. Impetravit etiam ut ipse illi in electione successor confirmaretur et inter consiliarios regis locaretur, assentientibus fratribus et abbate monasterii ejus, ac sancta synodo haec omnia roborante.

48. (Cap. 39.) Ferulam pastoralem suscepit ab Arnulfo rege, palleum [733 1Kb] a papa Stephano [(261) 1Kb] . Consecratus est autem a Sundroldo [734 1Kb] , Mogontino archiepiscopo [(262) 1Kb] , seditque difficili tempore barbaricae vastationis. Nec tamen legationis suae ad gentes, ut in privilegiis videtur, studium omiserat [735 1Kb] , verum, sicut decessores sui, presbyteros ad hoc opus et ipse constitutos habere curavit.

49. ([40.] Cap. 40) De hystoria Danorum nichil [Col. 0492B] amplius aut scriptum vidi, aut ab alio visum comperi; ea forte causa [736 1Kb] reor, quod Nortmanni vel Dani tunc ab Arnulfo rege gravibus praeliis usque ad internicionem [737 1Kb] deleti sunt [* 1Kb] . Bellum celitus administratum. Siquidem centum milibus paganorum prostratis, vix unus de Christianis cecidisse repertus est [738 1Kb] [(263) 1Kb] . Et ita restincta est [739 1Kb] persecutio Nortmannorum, Domino vindicante [740 1Kb] sanguinem servorum suorum, qui jam per annos 60 vel 70 [741 1Kb] effusus est [742 1Kb] . Narrat haec hystoria Francorum.

50. (Cap. 41.) Audivi autem ex ore veracissimi regis Danorum Suein [743 1Kb] , cum nobis stipulantibus numeraret atavos suos, Post cladem, inquit, Nortmannicam Heiligonem [744 1Kb] regnasse comperi, virum populis amabilem propter justitiam et sanctitatem [Col. 0492C] suam. Successit illi [745 1Kb] Olaph, qui veniens a Sueonia, regnum optinuit Danicum vi et armis, habuitque filios multos, ex quibus Chnob [746 1Kb] [(264) 1Kb] et Gurd [747 1Kb] regnum optinuerunt [748 1Kb] post obitum patris [749 1Kb] .

51. ([41.]) Anno Adalgarii 7 (895) Hermannus [750 1Kb] , archiepiscopus Coloniensis, magnis Adalgerum [751 1Kb] nostrum fatigabat injuriis, Coloniae Bremam subjugare conatus. Collecta igitur synodo apud [752 1Kb] Triburiam [753 1Kb] [Col. 0493A] Haddone Mogontino praesidente, cassata sunt apostolicae sedis privilegia et gloriosorum principum annullata [754 1Kb] sunt praecepta, consentientibus, ut aiunt [755 1Kb] , iniquis decretis Formoso papa [(265) 1Kb] et rege Arnulfo [(266) 1Kb] . Deinde facta subscriptione Adalgarius archiepiscopus in cauda concilii positus est [(267) 1Kb] . Fabula grandis de Adelino [756 1Kb] et Widgero, qui disceptantes ad spectacula [757 1Kb] synodum traxerunt tragoediae [758 1Kb] lugubris. Widgerum nostrae partis victum et postero die mortuum, et amplius sub Adalgero [759 1Kb] et Hogero omni tempore dicunt Bremam [760 1Kb] Coloniae suffraganeam mansisse [761 1Kb] . Haec quoniam in eodem concilio scripta repperimus, verane sint an ficta, in medio relinquemus [762 1Kb] .

52. ([42] Cap. 42.) Anno deinde secundo Formosus [Col. 0493B] papa obiit, quarto vero [763 1Kb] Arnulfus rex [764 1Kb] decessit [765 1Kb] [(268) 1Kb] [* 2Kb] . Sequitur irruptio 766 1Kb] Ungrorum [767 1Kb] [(269) 1Kb] , persecutio ecclesiarum. Archiepiscopus [768 1Kb] noster, valde senex, minus poterat vel inimicis resistere vel agenda disponere. Quare fertur illum [769 1Kb] a monasterio Corbiensi Hogerum suscepisse [770 1Kb] adjutorem, cujus ope fultus ac ministerio, ipse emeritae senectutis ocio potiretur. Ita omnipotens Deus, qui aliquando justos, ut meliores fiant, temptari permittit, fecit etiam [771 1Kb] nostro archiepiscopo cum temptatione proventum [772 1Kb] , ut posset sustinere. [** 1Kb] Nam [Col. 0494A] Sergius papa, qui fere per totidem annos septimus erat 773 1Kb] a Formoso [(270) 1Kb] , calumpnias Adalgarii miseratus, privilegia Bremensis [774 1Kb] ecclesiae renovavit, et omnia, quae a Gregorio et Nicolao, decessoribus suis, Ansgario et Rimberto concessa sunt, roboravit [(271) 1Kb] . Ad hoc [775 1Kb] , quia senectutis pondere gravatus pontifex Adalgarius pastorale officium obire [776 1Kb] non poterat, circueundo, praedicando et consecrando episcopos, dati sunt ei adjutores a papa circumvicini quinque episcopi, Simundus [Halverstadensis] [777 1Kb] , Wigbertus [Ferdensis], Biso [Podarbrunnensis] [778 1Kb] , Bernarii [779 1Kb] duo, [Mindensis [780 1Kb] et Osnabrugensis] [781 1Kb] , quorum ope senex fulciretur. Ad manum sunt privilegia Sergii papae utrisque [782 1Kb] data [(272) 1Kb] , quibus haec ita continentur. Mirum tamen neque satis cognitum [Col. 0494B] est nobis, an aliqui episcopi in gentes ordinati sint [783 1Kb] ab Adalgario, ut privilegium insinuat, an haec ordinatio episcoporum inacta remanserit [784 1Kb] usque ad dies Adaldagi [785 1Kb] , ut melius confidimus, praesertim quod vastacio barbarica vixdum presbyteros inter se morari consenserit [786 1Kb] . Nondum enim completae sunt iniquitates Amorraeorum (Gen. XV, 16), nec adhuc venit tempus miserendi eorum. Post haec migravit archiepiscopus anno Domini 909, 7 [787 1Kb] Idus Maii [(273) 1Kb] , et sepultus est in basilica sancti Mykaelis [Col. 0495A] [796 1Kb] , quam ipse pro dilectione magistri super tumbam ejus erexit.

53. ([43.] Cap. 43.) Hogerus archiepiscopus sedit annos 7. Et hujus annos repperimus in libro superiori [(277) 1Kb] , et quod per contentionem ordinatus est a Coloniensi archiepiscopo [797 1Kb] [(278) 1Kb] . Pallium suscepit a papa Sergio [798 1Kb] , ferulam a Ludvico rege. Unde fuerit, aut qualiter vixerit, Deo cognitum est. Invenimus tamen scriptum in antiquioribus ecclesiae libris uno versu [quis fuerit] [799 1Kb] , ita [800 1Kb] :


Sanctus et electus fuit Hoger septimus heros.

Sanctitati ejus testimonium asserit veterum tradicio, quae narrat eum severissimum in ecclesiastica disciplina, pro consuetudine monasteria suae diocesis crebro circuisse. Unde etiam cum apud Hammaburg [Col. 0495B] consisteret, exploraturus quid fratres agerent, nocte intempesta Ramsolan [801 1Kb] ad vigilias properavit matutinas. Fidelis, inquam, dispensator et prudens [802 1Kb] , qui et ipse vigilans pernoctavit, suamque [803 1Kb] familiam dormire prohibens, venienti sponso laetus occurrit, dicens: Ecce ego et pueri [804 1Kb] quos dedit mihi Dominus (Isai. VIII, 18).

54. [44] Anno domni Hogeri secundo Ludvicus puer depositus [805 1Kb] , et Conradus Francorum dux [806 1Kb] in regem levatus est [807 1Kb] . In isto Ludvico vetus Karoli finitur prosapia [(279) 1Kb] . Hactenus etiam [808 1Kb] Francorum tendit hystoria. Quae [809 1Kb] deinceps dicturi sumus, in aliis et [810 1Kb] aliis repperimus non mendacibus libris. Aliqua vero recitavit nobis clarissimus rex Danorum ita rogantibus [811 1Kb] : Post Olaph [812 1Kb] , inquit, [Col. 0495C] Sueonum principem, qui regnavit in Dania cum filiis suis, ponitur in locum ejus Sigerich. Cumque parvo tempore regnasset, eum Hardegon [813 1Kb] , filius Suein [814 1Kb] , veniens a Nortmannia, privavit regno [815 1Kb] . Tanti [(280) 1Kb] autem reges, immo tyranni Danorum, utrum simul aliqui regnaverint, an alter post alterum brevi tempore vixerit, incertum est. Nobis hoc scire sufficiat, omnes adhuc paganos fuisse, ac in tanta regnorum mutatione vel excursione barbarorum Christianitatem in Dania, quae a sancto Ansgario plantata est, aliquantulam [Col. 0496A] [816 1Kb] remansisse, non totam defecisse. [45.] In diebus illis inmanissima persecucio Saxoniam [817 1Kb] oppressit, cum hinc Dani et Sclavi, inde Behemi [818 1Kb] et Ungri [819 1Kb] [(281) 1Kb] laniarent ecclesias. Tunc parrochia Hammaburge sis a Sclavis, et Bremensis Ungrorum impetu demolita est. Interea confessor Dei Hogerus obiit, et sepultus est in ecclesia sancti Mikaelis cum decessore suo, anno Domini 9 5 [820 1Kb] [(282) 1Kb] . Depositio [821 1Kb] 13 Kalend. Januarii habetur. Hujus [822 1Kb] corpus episcopi, cum post annos centum et viginti [823 1Kb] , diruta senio capellula, quaereretur [(283) 1Kb] , praeter cruces pallii [824 1Kb] et cervical episcopi, nichil potuit inveniri. Et credimus resurrectionem ejus [825 1Kb] inpletam esse, quod ab aliis traditur [826 1Kb] in David et in Johanne evangelista contigisse veraciter [827 1Kb] .

[Col. 0496B] 55. ([46.] Cap 44.) Reginwardus vix annum unum sedit. De cujus vita praeter nomen aliud nichil ad manum venit. Cum autem successorem ejus concilio apud [828 1Kb] Altheim [829 1Kb] interfuisse didicerim [830 1Kb] , quod habitum est anno Conradi regis quinto, quo Hogerus etiam noster [831 1Kb] decessit [(284) 1Kb] , medium his Reginwardum, non vixisse plenum annum [832 1Kb] deprehendi, nec privilegium ejus uspiam reperire valui. In diebus illis grande miraculum fertur [833 1Kb] a posteris Bremae contigisse. Ungros scilicet incensis ecclesiis [834 1Kb] sacerdotes ante altaria trucidasse, clerum vulgo mixtum aut impune occisos aut ductos in captivitatem [835 1Kb] . Tunc etiam cruces a paganis truncatae, ludibrio habitae [836 1Kb] ; cujus signa furoris usque ad nostram aetatem duraverunt. Sed Deus zelotes (Exod. [Col. 0496C] XXXIV, 14), cujus passio ibi derisa est, incredulos abire non passus est inultos. Nam subita et mirabilis orta tempestas, a semicremis ecclesiarum tectis scindulas [837 1Kb] elevavit, quas in faciem atque ora paganorum rotans, dum fugae praesidium quaerunt, aut in fluvium praecipitari compulit, aut in manus civium concludi. Nec mora, prostratum gregem boni pastoris occubitus cito [838 1Kb] secutus est. Qui depositus in [839 1Kb] Kal. Octobris [(285) 1Kb] una cum praedecessoribus suis in basilica sancti Mykaelis commendatus est.

[Col. 0497A] 56. ([47.] Cap. 45.) Unni archiepiscopus sedit annos 18. Annos ejus obitumque ut supra cognovi [(286) 1Kb] . Memoriae traditum est a fratribus [840 1Kb] : cum Reginwardus [841 1Kb] transisset, Leidradum, Bremensis chori praepositum, a clero et populo electum. Qui hoc Unni pro capellano utens, ad curiam venit. Rex autem Conradus, divino, ut creditur, spiritu afflatus, contempta Leidradi [842 1Kb] specie, parvulo Unni, quem retro stare conspexerat, virgam pastoralem [843 1Kb] optulit. Cui etiam papa Johannes decimus, ut privilegium indicat, palleum dedit [(287) 1Kb] . Erat autem vir, sicut in electione ac transitu ejus videri potest, sanctissimus, pro qua sanctitate Conrado et Heinrico [844 1Kb] regibus familiaris et reverendus permansit [845 1Kb] . Unde et ita versu depingitur:

[Col. 0497B] Principibus notus Unni fuit, ordine nonus.

57. In diebus suis Ungri non solum nostram Saxoniam aliasque cis Rhenum provincias, verum etiam trans Rhenum [846 1Kb] Lotharingiam et Franciam demoliti sunt [(288) 1Kb] . Dani quoque Sclavos auxilio habentes, primo Transalbianos Saxones, deinde cis Albim vastantes [847 1Kb] , magno Saxoniam terrore quassabant [848 1Kb] . Apud Danos eo tempore Hardecnudth Wrm [849 1Kb] [(289) 1Kb] regnavit, crudelissimus, inquam, vermis et Christianorum populis non mediocriter infestus. Ille Christianitatem, quae in Dania fuit, prorsus delere molitus, sacerdotes Dei a finibus suis depolit, plurimos quoque ille [850 1Kb] per tormenta necavit.

58. ([48.] Cap. 46.) At vero Heinricus rex, jam tunc a puero timens Deum et in ejus misericordia [851 1Kb] [Col. 0497C] totam suam habens fiduciam, Ungros quidem multis gravibusque praeliis trium havit; itemque [852 1Kb] Behemos [853 1Kb] et Sorabos ab aliis regibus domitos, et ceteros Sclavorum populos uno grandi praelio ita percussit, ut residui, qui fere [854 1Kb] pauci remanserant, et regi tributum et Deo Christianitatem ultro promitterent.

59. Deinde cum exercitu ingressus Daniam, Wrm [855 1Kb] regem primo impetu adeo [856 1Kb] perterruit, ut imperata [Col. 0498A] se facere [(290) 1Kb] mandaret et pacem supplex deposceret [(291) 1Kb] . Sic Heinricus victor apud Sliaswich [857 1Kb] , quae nunc Heidiba [858 1Kb] dicitur, regni terminos ponens, ibi et marchionem statuit [859 1Kb] [(292) 1Kb] et Saxonum coloniam habitare praecepit. Haec omnia referente [860 1Kb] quodam episcopo Danorum, prudenti viro, nos veraciter ut accepimus, sic fideliter ecclesiae nostrae [861 1Kb] tradimus.

60. ([49.] Cap. 47.) Tunc beatissimus archiepiscopus noster [862 1Kb] Unni, videns ostium fidei gentibus apertum esse [(293) 1Kb] , gratias Deo egit de salute paganorum, praecipue vero quoniam legatio Hammaburgensis ecclesiae, pro temporis importunitate diu neglecta, praeveniente misericordia Dei et virtute regis Heinrici [863 1Kb] , locum et tempus operandi accepit. Igitur [Col. 0498B] nichil asperum et grave [864 1Kb] arbitrans subiri [865 1Kb] posse pro Christo, latitudinem suae diocesis per se ipsum elegit circuire. Secutus est [866 1Kb] eum grex universus, ut aiunt [867 1Kb] , Bremensis ecclesiae, pastoris boni absentia mesti, secumque et in carcerem et in mortem ire parati.

61. Postquam vero confessor Dei pervenit ad Danos, ubi tunc crudelissimum Worm [868 1Kb] diximus regnasse [869 1Kb] , illum quidem pro ingenita flectere nequivit saevitia: filium autem [870 1Kb] regis Haroldum [871 1Kb] [(294) 1Kb] , sua dicitur [872 1Kb] praedicatione lucratus. Quem ita fidelem Christo perfecit, ut Christianitatem, quam pater ejus semper odio habuit, ipse haberi publice permitteret [873 1Kb] , quamvis nondum baptismi sacramentum percepit [874 1Kb] .

[Col. 0498C] [50.] Ordinatis itaque [875 1Kb] in regno Danorum per singulas ecclesias sacerdotibus, sanctus Dei multitudinem credentium commendasse fertur Haroldo [876 1Kb] . Cujus etiam fultus adjutorio et legato, omnes Danorum insulas penetravit, evangelizans verbum Dei gentilibus, et fideles quos invenit illic [877 1Kb] captivatos [878 1Kb] in Christo confortans.

62. Deinde vestigia secutus magni praedicatoris Ansgarii, mare Balticum remigans, non sine labore [Col. 0499A] pervenit [879 1Kb] ad Bircam. Quo jam post obitum sancti Ansgarii annis 70 nemo doctorum [880 1Kb] ausus est pertingere, praeter solum, ut legimus, Rimbertum. Ita persecutio nostros retinuit [881 1Kb] . Birca est oppidum Gothorum, in medio Suevoniae [882 1Kb] positum [(295) 1Kb] , non longe ab eo templo, quod celeberrimum Sueones habent in cultu deorum, Ubsola [883 1Kb] dicto: in quo loco sinus quidam ejus freti, quod Balticum vel barbarum dicitur, ad [884 1Kb] boream vergens, portum facit barbaris gentibus, quae hoc mare diffusi [885 1Kb] habitant, optabilem, sed valde periculosum incautis et ignaris ejusmodi locorum. Bircani enim pyratarum excursionibus, quorum ibi est magna copia, saepius impugnati, cum vi et armis nequeunt resistere, callida hostes aggrediuntur arte decipere. Qui sinum [Col. 0499B] maris impacati per centum et amplius stadia latentium molibus saxorum obstruentes [886 1Kb] , periculosum aeque suis ac praedonibus iter meandi fecerunt. Ad quam stationem, quia [887 1Kb] tutissima est in [888 1Kb] maritimis Suevoniae regionibus, solent omnes Danorum vel Nortmannorum, itemque [889 1Kb] Sclavorum ac [890 1Kb] Semborum naves, aliique Scithiae populi pro diversis commerciorum necessitatibus solempniter convenire.

63. ([51.] Cap. 48.) In eo portu confessor Domini egressus, insolita populos appellare coepit legatione. Quippe Sueones et Gothi, vel si ita melius dicuntur Nortmanni, propter barbaricae excursionis tempora, qua paucis annis multi reges cruento imperio dominati sunt, Christianae religionis penitus obliti, [Col. 0499C] haut [891 1Kb] facile poterant ad fidem persuaderi. Accepimus [892 1Kb] a saepe dicto rege Danorum Suein [893 1Kb] , tunc apud Sueones imperitasse quendam Ring cum filiis Herich [894 1Kb] et Edmund, ipsumque Ring ante se habuisse Anund [895 1Kb] , Bern [896 1Kb] , Olaph [897 1Kb] , de quibus in gestis sancti Anscharii legitur [(296) 1Kb] , et alios [898 1Kb] , quorum non occurrit vocabulum [899 1Kb] . Et credibile est athletam Dei Unnim [900 1Kb] eosdem reges, quamvis non crediderint, adisse, eorumque licentia verbum Dei per Sueoniam praedicasse. Meo autem arbitratu, [Col. 0500A] sicut inutile videtur eorum acta scrutari qui non crediderunt, ita impium est praeterire salutem eorum [901 1Kb] qui primum crediderunt, et per quos crediderunt. Sueones igitur et Gothi a sancto Ansgario primum in fide plantati, iterumque ad paganis num relapsi [902 1Kb] , a sancto patre Unni sunt revocati. Sufficit hoc scire, ne, si plura dicimus, mentiri velle dicamur [903 1Kb] . Melius enim est, ut ait beatus Ieronimus, vera dicere rustice, quam falsa diserte proferre [904 1Kb] [(297) 1Kb] .

64. ([52.] Cap. 49.) Perfecto autem legationis suae ministerio, cum tandem redire disponeret, evangelista Dei, apud Bircam aegritudine correptus, ibidem fessi corporis tabernaculum deposuit. Anima vero, cum multo animarum triumpho stipata, coelestis [Col. 0500B] patriae capitolium semper laetatura conscendit. Tunc discipuli pontificis, exequias ejus cum fletu et gaudio procurantes, cetera quidem membra sepelierunt in eodem [905 1Kb] oppido Birca, solum caput [906 1Kb] Bremam reportantes, quod decenti honore condiderunt in ecclesia sancti Petri coram altari. Obiit autem peracto boni certaminis cursu [(298) 1Kb] in Scitia, ut scribitur, anno Dominicae incarnationis 936 [907 1Kb] , indictione 9, circa medium Septembris [(299) 1Kb] . Hic est annus Ottonis Magni primus, a transitu [908 1Kb] sancti Willehadi primi Bremensis episcopi 148 [909 1Kb] .

65. Eia, vos episcopi, qui, domi [910 1Kb] sedentes, gloriae, lucri, ventris et [911 1Kb] somni breves delicias in primo episcopalis officii loco ponitis; respicite, inquam, istum pauperem saeculi et modicum [912 1Kb] , immo [Col. 0500C] laudabilem magnumque sacerdotem Christi, qui nuper tam nobili fine coronatus, exemplum dedit posteris, nulla temporum vel locorum asperitate vestram [913 1Kb] pigriciam excusari posse: cum per tanta pericula maris et terrae feroces aquilonis populos ipse pertransiens, ministerium legationis suae tanto impleret studio, ut in ultimis terrae finibus exspirans animam suam poneret [(300) 1Kb] pro Christo.



LIBER SECUNDUS.


Hic habeas libri, lector bone, gesta secundi [914 1Kb] .
[Col. 0501]

[Col. 0501A] 1. ([1.] Cap. 50.) Adaldagus archiepiscopus sedit annos 53 [915 1Kb] . Iste est qui nobis, ut dicitur [916 1Kb] , rem publicam restituit [(301) 1Kb] . Genere illustris, aetate juvenis, decorus specie morumque probitate speciosior, a choro sumptus est [917 1Kb] Hiltineshemensi, consanguineus et discipulus beati Adalwardi [918 1Kb] , Ferdensis episcopi, cujus tunc vita probata, fama illaesa et fides in palatio erat cognitissima [919 1Kb] . Quem ferunt etiam doctrina e miraculis celebrem, Sclavorum populos [920 1Kb] eo tempore [(302) 1Kb] praedicasse, quo [921 1Kb] noster Unni ad Scythas legatus extitit. Ejus nimirum opera et testimonio commendatus [922 1Kb] in curia Adaldagus [(303) 1Kb] ferulam pastoralem suscepit a magno Ottone: palleum episcopale [923 1Kb] sumpsit a papa 7o Leone, manus impositionem, sicut praedecessores [Col. 0501B] ejus, a Magontino [924 1Kb] praesule. Necdum autem Hammaburgensis cathedra habuit suffraganeos, quos hujus Adaldagi studio recepit [925 1Kb] .

2. Adaldagus itaque ut primo ingressus est episcopatum, Bremam, longo prius tempore potestatibus [(304) 1Kb] ac judiciaria manu [(305) 1Kb] compressam [926 1Kb] , praecepto [927 1Kb] regis absolvi [928 1Kb] , et instar reliquarum urbium immunitate simulque [929 1Kb] libertate fecit donari. Praecepta regis haec continentia praesto sunt, et alia [(306) 1Kb] . Mox de legatione sua, quae pro gentium salute primo a decessoribus [930 1Kb] suis recepta, hoc sibi ordine provenit ut, quod alii in [931 1Kb] lacrimis seminarunt [932 1Kb] , ipse in gaudio meteret (Psal. CXXV, 5); toto, inquam, animi desiderio succensus, aestuabat, quomodo perficeret quod religioso pietatis [Col. 0501C] formabat affectu. Et quoniam diligentibus Deum [Col. 0502A] omnia cooperantur in bonum (Rom. VIII, 28), dedit [933 1Kb] ei Dominus ad voti successum, et prosperitatem temporis et gratiam regis. Cujus ita usus est familiaritate, quod a latere ejus raro unquam develleretur [934 1Kb] [(307) 1Kb] . Nunquam tamen aut parrochiae necessitati defuit, aut legationis suae curam posthabuit; quin immo victoriosi et justissimi animum regis in omnibus quae Dei sunt paratum cernens, tum praecipue [935 1Kb] studium ejus [936 1Kb] ad conversionem paganorum incitare non cessavit; quod etiam pro sententia ejus [937 1Kb] ita evenit, Deo cooperante et piissimi regis dexteram in omnibus corroborante.

3. [2.] Otto igitur rex divino fultus auxilio, cum [938 1Kb] primum ab insidiis fratrum suorum ereptus est, justiciam et judicium [939 1Kb] populis fecit [(308) 1Kb] . Deinde [Col. 0502B] postquam omnia ferme regna, quae post mortem Karoli defecerant, suo imperio subjugaret [940 1Kb] , in Danos arma corripuit, quos antea [941 1Kb] pater ejus bello compressit. Illi vero, bellare [942 1Kb] moliti [(309) 1Kb] , apud Heidibam [943 1Kb] legatos Ottonis cum marchione trucidarunt, omnem Saxonum coloniam funditus extinguentes. Ad quam rem ulciscendam rex cum exercitu statim [944 1Kb] invasit Daniam; transgressusque [945 1Kb] terminos Danorum, apud Sliaswig olim positos, ferro et igne vastavit totam regionem usque ad mare novissimum, quod Nortmannos [946 1Kb] a Danis dirimit, et usque in praesentem diem a victoria regis Ottinsund [947 1Kb] dicitur. Cui egredienti [948 1Kb] Haroldus apud Sliaswig [949 1Kb] occurrens bellum intulit [950 1Kb] . In quo utrisque viriliter concertantibus [951 1Kb] , Saxones victoria [Col. 0502C] potiti sunt, Dani victi ad naves cesserunt [952 1Kb] . Tandemque [Col. 0503A] [953 1Kb] , condicionibus ad pacem inclinatis, Haroldus Ottoni subjicitur, et ab eo regnum [954 1Kb] suscipiens, Christianitatem in Dania recipere spopondit. Nec mora, baptizatus est ipse Haroldus cum uxore [955 1Kb] Gunhild [956 1Kb] et filio parvulo, quem [957 1Kb] rex noster a sacro fonte susceptum Sueinotto [958 1Kb] vocavit [959 1Kb] . Eo tempore Dania cismarina, quam Judland [960 1Kb] incolae appellant, in tres divisa episcopatus, Hammaburgensi episcopatui [961 1Kb] subjecta est. Servantur in Bremensi ecclesia praecepta regis [(310) 1Kb] , quae signant [(311) 1Kb] Ottonem regem in sua ditione regnum Danicum tenuisse, adeo ut etiam episcopatus ille donaverit. In privilegiis autem Romanae sedis videri potest quod Agapitus [962 1Kb] papa, Hammaburgensi ecclesiae de salute gentium congratulatus, omnia quae [Col. 0503B] a decessoribus [963 1Kb] suis Gregorio, Nicolao, Sergio et ceteris Bremensi archiepiscopatui concessa sunt, et ipse concessit Adaldago [(312) 1Kb] . Cui etiam sua vice jus ordinandi episcopos, tam in Daniam quam in ceteros [964 1Kb] septentrionis populos, apostolica auctoritate concessit.

4. Igitur beatissimus pater noster [965 1Kb] primus ordinavit episcopos in Daniam, Horit vel Haredum ad [966 1Kb] Sliaswig, Liafdagum ad Ripam, Reginbrondum [967 1Kb] ad Harusam [968 1Kb] [(313) 1Kb] . Quibus etiam commendavit illas ecclesias, quae trans mare sunt, in Fune [969 1Kb] , Seland et Scone [970 1Kb] , ac in Sueonia. Anno archiepiscopi factum est hoc 12o (an. 948). Et haec quidem initia coelestis misericordiae secutum est tale incrementum, Deo cooperante, ut ab illo tempore [Col. 0503C] usque in hodiernum diem ecclesiae Danorum multiplici borealium gentium fructu redundare videantur [971 1Kb] .

5. ([3.] Cap. 51.) Fertur [972 1Kb] etiam ipso tempore fortissimum Ottonem [973 1Kb] regem universos populos Sclavorum imperio subjecisse [974 1Kb] . Quos pater [975 1Kb] [Col. 0504A] ejus uno grandi bello [976 1Kb] domuerat, ipse tanta virtute deinceps [977 1Kb] constrinxit [(314) 1Kb] , ut tributum et Christianitatem pro vita simul et patria libenter offerrent victori, baptizatusque est totus gentilium populus [978 1Kb] . Ecclesiae [979 1Kb] in Sclavania [980 1Kb] tunc primum constructae [981 1Kb] , de quibus rebus circa finem, ut gestae sunt, oportunius aliquid sumus dicturi [982 1Kb] .

Invenimus adhuc in scriniis ecclesiae nostrae Coloniensem archiepiscopum, qui tunc claruit, Brunonem [(315) 1Kb] , postquam Hammaburg nostram vidit habere suffraganeos, veterem de Brema instaurasse quaerelam [983 1Kb] , sperans se quae voluit eo facilius adepturum, quod regis erat confrater Ottonis [984 1Kb] . Sed dum frustra laborasset omnibus modis, nec papae consilium [985 1Kb] , nec dicitur fratris meruisse [986 1Kb] auxilium. [Col. 0504B] Ita vir nobilis idemque [987 1Kb] sapiens auctoritate pontificis Adaldagi facile superatus, in gratiam nostrae ecclesiae, ut scribitur, cum [988 1Kb] satisfactione redivit, praedicans Hammaburgensem ecclesiam, quae in tanto gentilium periculo constituta sit, non debere laedi ab aliquo, verum dignam esse quae omni consolationis amore foveatur et celebretur ab omnibus ubique ecclesiis. Adhuc posteris in memoria est, quendam Erp, diaconem [989 1Kb] pontificis Adaldagi, quia fideliter ei astiterit [990 1Kb] in praefata contentione, Ferdensi ab rege [(316) 1Kb] episcopatu donatum, simul et alios fratrum, qui in praedicatione Danorum et Sclavorum cum archiepiscopo studiosi fuerunt, pro labore suo majoribus asserunt cathedris intronizatos [991 1Kb] .

[Col. 0504C] 6. (Cap. 52.) Nempe studium patris Adaldagi totum fuit in conversione gentium, in exaltacione ecclesiarum, in salute [992 1Kb] animarum; pro cujus rei magisterio [993 1Kb] meruit vir dilectus Deo et [994 1Kb] hominibus, ut omnibus [995 1Kb] in veneratione haberetur, etiam inimicis.

[Col. 0505A] 7. ([4.] Cap. 53.) Post haec [996 1Kb] cum rex victoriosissimus Otto, ad liberandum [997 1Kb] sedem apostolicam vocaretur in Italiam, consilium fertur habuisse [998 1Kb] , quem post se vicarium potestatis ad faciendam justiciam relinqueret [999 1Kb] in his partibus quae barbaris confines sunt terminis. Nondum enim post tempora Karoli, propter veteres illius gentis seditiones, Saxonia ducem accepit, nisi caesarem. Qua necessitate rex persuasus, Hermanno primum tutelae vicem in Saxonia commisit [(317) 1Kb] . De quo viro et progenie viri, quoniam tam Bremensi ecclesiae quam aliis magno excidio surrexisse videntur [1000 1Kb] , altius ordiri necessarium duxi.

8. (Cap. 54.) Vir iste pauperibus ortus natalibus, primo, ut aiunt, 7 mansis totidemque manentibus [Col. 0505B] ex hereditate parentum fuit contentus. Deinde quod [1001 1Kb] erat acris [(318) 1Kb] ingenii decorisque [1002 1Kb] formae, cum, pro merito fidei et humilitatis quam dominis et paribus [1003 1Kb] exhibuit, facile notus [1004 1Kb] in palatio [1005 1Kb] , ad familiaritatem pervenit ipsius regis: qui, comperta juvenis industria, suscepit eum in numero ministrorum, deinde nutricium praecepit esse filiorum [(319) 1Kb] ; mox etiam, succedentibus prosperis [(320) 1Kb] , commisit ei vices praefectorum [1006 1Kb] . In quibus officiis strennue administratis, dicitur manentes suos pro furto [in judicium [1007 1Kb] ] delatos, data sententia simul omnes dampnasse ad mortem Cujus novitate facinoris et tunc carus [1008 1Kb] in populo et clarissimus deinceps factus est in palatio. Postquam vero ducatum Saxoniae meruit, judicio et justicia gubernavit [Col. 0505C] provinciam, et in defensione ecclesiarum sanctarum studiosus permansit usque in finem. Nam et Bremensi ecclesiae ac matri Hammaburg fidelis extitit ac [1009 1Kb] devotus, multa bona faciens in fratres et in omnes Saxoniae congregationes.

9. ([5.] Cap. 55.) Igitur tali viro [1010 1Kb] piissimus [Col. 0506A] rex et archiepiscopus noster vices [1011 1Kb] suas in hac regione commendantes, in Italiam discesserunt [1012 1Kb] (961, Aug. an.). Ubi rex habito concilio episcoporum, Johannem papam, cui Octaviano cognomen tum erat [1013 1Kb] , multis [1014 1Kb] accusatum criminibus deponi fecit, quamvis absentem, nam fuga judicium subterfugerat [1015 1Kb] , et in locum ejus protum [1016 1Kb] Leonem ordinari [1017 1Kb] . (an. 962.) A quo [(321) 1Kb] ipse mox coronatus, imperator et augustus a populo Romano consalutatus est, anno regni [1018 1Kb] 28o [(322) 1Kb] , post coronatum Romae Karulum [1019 1Kb] 153o [(323) 1Kb] . (Cap. 56.) Eo tempore imperator cum filio [(324) 1Kb] quinquennium [1020 1Kb] in Italia commoratus [(325) 1Kb] , filios Beringarii [1021 1Kb] debellavit, Romamque pristinae reddidit libertati [(326) 1Kb] . His diebus annisque totidem noster archiepiscopus, [Col. 0506B] apud quem summa consiliorum pendebat [(327) 1Kb] , in regno [1022 1Kb] Italiae conversatus est, non sponte, inquam, sed quod a regum latere divelli non potuit. Ingens lucrum de peregrinatione sua Bremensi ecclesiae paravit. Tunc enim collegisse traditur patrocinia sanctorum, quibus nunc et in aevum hoc triumphat nostrum episcopium. Fertur ejus populus itaque, non ferens diuturnam [1023 1Kb] boni pastoris absentiam, nuntiis et litteris metum ingerentibus tandem effecisse ut suum gregem visere [1024 1Kb] dignaretur. Cui etiam venienti perhibent suos et extraneos itinere tridui occurrisse, prae gaudio flentes, et quasi [1025 1Kb] alteri Johanni [1026 1Kb] clamabant, dicentes. Benedictus qui venit in nomine Domini (Matth. XXI, 9).

[Col. 0506C] 10. ([6.] Cap. 57.) Reversus ergo in patriam archiepiscopus, sicut audivimus et cognovimus et patres nostri narraverunt nobis [1027 1Kb] , duxit in comitatu suo Benedictum, papam ordinatum, sed tunc [1028 1Kb] ab Ottone [1029 1Kb] depositum [1030 1Kb] , quem ille [1031 1Kb] in Hammaburg custodiae mandari [1032 1Kb] praecepit, archiepiscopus vero [Col. 0507A] magno cum honore detinuit [1033 1Kb] usque ad obitum ejus. Nam vir sanctus litteratusque fuisse dicitur, et qui dignus apostolicae sedi [1034 1Kb] videretur [1035 1Kb] , a populo Romano nisi quod per tumultum electus est, expulso eo quem ordinari jussit [1036 1Kb] imperator. Igitur apud nos in sancta conversatione vivens, aliosque sancte vivere docens, cum jam Romanis poscentibus ab caesare restitui deberet [1037 1Kb] , apud Hammaburg in pace quievit. Transitus ejus quarto [1038 1Kb] Nonas Julii contigisse describitur [(328) 1Kb] . [Praepositus illius temporis Bremae claruit Eilhardus, vir spontanea paupertate clarus [1039 1Kb] , et custos regulae canonicae. Tuncque [1040 1Kb] scolas ecclesiae florentissimo studio rexit Tiadhelmus [1041 1Kb] , qui erat ex discipulis magni Octrici Magdeburgensis [1042 1Kb] [(329) 1Kb] ] [1043 1Kb] .

[Col. 0507B] 11. (Cap. 58.) Archiepiscopus autem reliquias sanctorum martyrum, quas ab urbe Roma [1044 1Kb] deportavit [1045 1Kb] , magna per parrochias suas diligentia distribuit. Antecessores [1046 1Kb] sui Deo servientium animarum quinque coenobia fundasse dicti sunt [1047 1Kb] . His ille sextum addidit apud Hesilingun [1048 1Kb] [(330) 1Kb] , ubi nobilissima virgo Christi Wendilgart, et pater ejus Haldo [1049 1Kb] nomine, totum Deo et sancto Vito martyri [1050 1Kb] patrimonium suum [1051 1Kb] offerens, magnam virginum turmam congregavit [(331) 1Kb] . Septimam congregationem in Frisia Ripesholt [1052 1Kb] [(332) 1Kb] fecit sanctorum virorum de praedio et oblatione quarundam fidelium [1053 1Kb] matronarum, Reingerd [1054 1Kb] et Wendilae [1055 1Kb] , ubi reliquias sancti locavit Mauritii [1056 1Kb] , et alia alibi. [Hae sunt reliquiae sanctorum, quas dominus [Col. 0507C] Adaldagus ab Italia portavit [1057 1Kb] , corpora [1058 1Kb] Quiriaci et Caesarii, item [1059 1Kb] Victoris et Coronae, Felicis et Feliciani [1060 1Kb] , Cosmae et Damiani] [1061 1Kb] .

12. ([7.] Cap. 59.) Cumque sanctus pontifex omnium ecclesiarum suarum paternam, ut apparet [1062 1Kb] , [Col. 0508A] sollicitudinem gereret, xenodochii Bremensis dicitur magnam habuisse [1063 1Kb] curam. Quod ipse [1064 1Kb] multo majoribus auxit reditibus quam antecessores ejus: adeo ut praeter hospites, qui frequenter suscipiebantur, cotidie pascerentur in hospitali pauperes [1065 1Kb] 24. In quo ministerio fidelissimus extitit Libentius, quem secum duxit ab Italia pontifex [1066 1Kb] .

13. (Cap. 60.) Ipso tempore magnus Otto, subjugatis Christianaeque fidei copulatis Sclavorum gentibus, inclytam urbem Magedburg [1067 1Kb] super ripas Albiae fluminis condidit, quam Sclavis metropolem statuens, Adalbertum, summae sanctitatis virum, ibidem consecrari fecit archiepiscopum. Is, primus in Magedburg ordinatus, 12 annis strennue pontificatum administravit, multosque Sclavorum populos [Col. 0508B] [1068 1Kb] ille [1069 1Kb] praedicando convertit. Cujus ordinatio facta est anno imperatoris [(333) 1Kb] et nostri archiepiscopi 35, et sunt anni [1070 1Kb] post ordinationem sancti Ansgarii 137 [(334) 1Kb] .

14. ([8.] Cap. 61.) Magedburgensi [1071 1Kb] archiepiscopatui [1072 1Kb] subjecta est tota Sclavonia [1073 1Kb] usque [1074 1Kb] Penem fluvium. Episcopatus suffraganei quinque, quorum Mersiburg [1075 1Kb] et Cisia [1076 1Kb] super Salam flumen condita, Misna vero super Albiam, Brandanburg [1077 1Kb] et Hevelberg [1078 1Kb] interius vadunt. Sextus episcopatus [1079 1Kb] Sclavoniae [1080 1Kb] est Aldinburg [(335) 1Kb] . Eum, quod [1081 1Kb] vicinior nobis est, imperator Hammaburgensi archiepiscopatui subjecit, ibique archiepiscopus [1082 1Kb] noster primum ordinavit episcopum [Col. 0508C] Euraccum [(336) 1Kb] vel [1083 1Kb] Egwardum [1084 1Kb] , quem Latine dicimus [1085 1Kb] Euagrium.

15. Et quoniam occasio se locorum praebuit, utile videtur exponere quae gentes trans Albiam Hammaburgensi pertinentes sint dyocesi [1086 1Kb] . Haec clauditur [Col. 0509A] ab occidente occeano Britannico [1087 1Kb] , a meridie Albia flumine [1088 1Kb] [* 1Kb] , ab oriente Pene fluvio 1089 1Kb] , qui currit in mare Barbarum, ab aquilone vero Egdore [1090 1Kb] fluvio, qui Danos dirimit a Saxonibus [1091 1Kb] . Transalbianorum [1092 1Kb] Saxonum populi sunt tres: primi ad occeanum sunt [1093 1Kb] Tedmarsgoi [1094 1Kb] , et eorum ecclesia mater in [1095 1Kb] Melindorp [1096 1Kb] [(337) 1Kb] ; secundi Holcetae [1097 1Kb] , dicti a silvis quas accolunt; eos Sturia [1098 1Kb] flumen interluit [1099 1Kb] , ecclesia Scanafeld [1100 1Kb] [(338) 1Kb] ; tercii et [1101 1Kb] nobiliores Sturmarii dicuntur, eo quod seditionibus ea [1102 1Kb] gens frequens [1103 1Kb] agitur. Inter quos metropolis Hammaburg caput extollit, olim viris et armis potens [(339) 1Kb] , agro et frugibus felix; nunc vero peccatorum vindictae patens, in solitudinem redacta est. Et quamvis [1104 1Kb] [Col. 0509B] decorem urbis amiserit, vires [1105 1Kb] adhuc retinet metropolis, viduitatis suae dampna consolans in provectu [1106 1Kb] filiorum, quos per totam septentrionis latitudinem suae [1107 1Kb] legationi [1108 1Kb] cotidie videt accrescere. De quibus etiam tam laeta [1109 1Kb] clamare videtur: Annuntiavi et locuta [1110 1Kb] sum, multiplicati sunt super numerum (Psal. XL, 6).

[Col. 0510A] 15 [* 1Kb] (9.] Cap. 62.) Invenimus quoque limitem Saxoniae quae [1111 1Kb] trans Albiam est, praescriptum a Karolo et imperatoribus ceteris, ita se continentem [** 1Kb] . Hoc est ab Albiae ripa orientali usque ad rivulum quem Sclavi Mescenreiza vocant, a quo sursum limes currit per silvam Delvunder 1112 1Kb] usque in fluvium Delvundam [1113 1Kb] [(340) 1Kb] ; sicque pervenit in Horchenbici [1114 1Kb] [(341) 1Kb] et Bilenispring [1115 1Kb] [(342) 1Kb] ; inde ad Liudwinestein [1116 1Kb] [(343) 1Kb] et Wispircon [1117 1Kb] [(344) 1Kb] et Birznig [1118 1Kb] [(345) 1Kb] progreditur. Tunc in Horbinstenon [1119 1Kb] [(346) 1Kb] vadit usque [1120 1Kb] in Travena [1121 1Kb] silvam [(347) 1Kb] , sursumque per ipsam in Bulilunkin [1122 1Kb] [(348) 1Kb] ; mox in Agrimeshov [1123 1Kb] [(349) 1Kb] , et recto [1124 1Kb] ad vadum, quod [1125 1Kb] dicitur Agrimeswidil [1126 1Kb] [(350) 1Kb] , ascendit. Ubi et Burwido [1127 1Kb] fecit [Col. 0510B] duellum contra campionem Sclavorum, interfecitque [1128 1Kb] eum: et lapis in eodem loco positus est in memoriam [1129 1Kb] . Ab eadem igitur aqua sursum procurrens terminus in stagnum Colse [(351) 1Kb] vadit; sicque ad orientalem campum venit Zuentifeld [(352) 1Kb] , usque in ipsum flumen Zuentinam [*** 1Kb] , per quem limes [Col. 0511A] Saxoniae usque in pelagus Scythicum et mare quod vocant 1143 1Kb] Orientale delabitur.

16. De cujus freti natura breviter in gestis Karoli meminit Einhardus, cum de bello diceret Sclavanico. [(353) 1Kb] . »Sinus, ait, quidam ab occidentali occeano versus orientem [1144 1Kb] porrigitur, longitudinis quidem incompertae, latitudinis vero, quae nusquam centum milia [1145 1Kb] passuum excedat [1146 1Kb] , cum in multis locis contractior inveniatur. Hunc multae circumsident nationes, Dani siquidem [1147 1Kb] ac Sueones, quos Nortmannos [1148 1Kb] vocamus, et septentrionale litus et omnes in eo insulas [1149 1Kb] tenent. At [1150 1Kb] litus australe Sclavi et aliae diversae incolunt nationes, inter quos vel praecipui sunt, quibus tunc a rege bellum [1151 1Kb] inferebatur, Wilzi, quos ille [Col. 0511B] una tantum et quam per se gesserat, expeditione ita contudit [1152 1Kb] ac domuit, ut ulterius imperata facere minime rennuendum [1153 1Kb] judicarent.«

17. ([10.] Cap. 63.) Haec ille. Nos autem, quoniam mentio Sclavorum totiens [1154 1Kb] incidit, non ab re arbitramur, si de natura et gentibus Sclavaniae historico aliquid dicemus [1155 1Kb] compendio, eo quod Sclavi eo tempore studio nostri pontificis Adaldagi narrantur ad Christianam religionem fere omnes conversi [1156 1Kb] .

18. (Cap. 64.) Sclavania igitur, amplissima Germaniae [Col. 0512A] provintia, a Winulis [(354) 1Kb] incolitur, qui olim dicti sunt Wandali. Decies major esse fertur [1157 1Kb] , quam nostra Saxonia, praesertim si Boemiam et eos qui trans Oddaram [1158 1Kb] [* 1Kb] sunt Polanos 1159 1Kb] qui nec habitu, nec lingua discrepant, in partem adjeceris Sclavaniae. Haec autem regio cum sit armis, viris et frugibus opulentissima, firmis undique saltuum vel terminis fluminum [1160 1Kb] clauditur. Ejus latitudo est a meridie usque [1161 1Kb] in boream, hoc est ab Albia fluvio usque ad mare Scythicum. Longitudo autem illa videtur, quae initium habet ab nostra Hammaburgensi parrochia et porrigitur in orientem, infinitis aucta spatiis, usque in Beguariam [1162 1Kb] , Ungriam et [1163 1Kb] Graeciam. Populi Sclavorum [1164 1Kb] multi, quorum primi sunt ab occidente confines Transalbianis [Col. 0512B] Waigri [1165 1Kb] , eorum civitas Aldinburg [1166 1Kb] [** 1Kb] maritima. Deinde secuntur Obodriti [1167 1Kb] , qui nunc [1168 1Kb] Reregi [1169 1Kb] [(355) 1Kb] vocantur, et civitas eorum Magnopolis [(356) 1Kb] . Item versus non Polabingi, quorum civitas Razispurg [1170 1Kb] . Ultra illos sunt Lingones [1171 1Kb] [(357) 1Kb] et Warnabi [1172 1Kb] [(358) 1Kb] . Mox habitant Chizzini [(359) 1Kb] [*** 1Kb] et Circipani (360) 1Kb] , quos a Tholosantibus [(361) 1Kb] et Retheris [1173 1Kb] [(362) 1Kb] separat flumen [1174 1Kb] Panis [1175 1Kb] , et civitas Dimine. Ibi est terminus Hammaburgensis parrochiae. ([11.] Cap. 65.) Sunt et alii Sclavaniae [1176 1Kb] populi, qui inter Albiam et Oddaram degunt, [Col. 0513A] sicut Heveldi [1185 1Kb] , qui juxta Habolam [1186 1Kb] fluvium sunt [1187 1Kb] et Doxani [1188 1Kb] [(363) 1Kb] , Leubuzzi [1189 1Kb] [(364) 1Kb] , Wilini [1190 1Kb] [(365) 1Kb] et Stoderani [(366) 1Kb] cum multis aliis. Inter quos medii et potentissimi omnium sunt Retharii [1191 1Kb] , civitas eorum vulgatissima Rethre [(367) 1Kb] , sedes ydolatriae [1192 1Kb] . Templum ibi magnum constructum est demonibus, quorum princeps est [1193 1Kb] Redigas [(368) 1Kb] . Simulacrum ejus auro, lectus ostro paratus. Civitas ipsa novem portas [1194 1Kb] habet, undique lacu profundo inclusa, pons ligneus [1195 1Kb] transitum praebet, per quem tantum sacrificantibus aut responsa petentibus via conceditur. Credo [1196 1Kb] , ea significante causa, quod perditas animas eorum qui ydolis serviunt, congrue

novies Styx interfusa cohercet [(369) 1Kb] .
[Col. 0513B] Ad quod templum ferunt a civitate Hammaburg iter esse quatuor dierum.

19. ([12] Cap. 66.) Ultra Leuticios [1197 1Kb] , qui alio nomine Wilzi dicuntur, Oddara flumen occurrit, ditissimus amnis Sclavaniae regionis [1198 1Kb] . In cujus ostio, qua Scyticas alluit paludes [(370) 1Kb] , nobilissima civitas Jumne [1199 1Kb] [(371) 1Kb] celeberrimam praestat stacionem barbaris et Graecis qui sunt in circuitu. De cujus praeconio urbis, quia magna quaedam et vix credibilia recitantur, volupe arbitror pauca inserere digna relatu. Est sane maxima omnium quas Europa claudit civitatum [1200 1Kb] , quam incolunt Sclavi eum aliis gentibus, Graecis et barbaris. Nam et advenae Saxones parem cohabitandi legem acceperunt, [Col. 0514A] si tamen Christianitatis [1201 1Kb] titulum ibi morantes non publicaverint. Omnes enim adhuc paganicis ritibus oberrant [1202 1Kb] , ceterum [1203 1Kb] moribus et hospitalitate nulla gens honestior aut benignior poterit inveniri. Urbs illa, mercibus omnium septentrionalium nationum locuples, nichil non habet jocundi aut rari. Ibi est Olla Vulcani [(372) 1Kb] , quod incolae Graecum ignem vocant, de quo etiam meminit Solinus [(373) 1Kb] . Ibi cernitur Neptunus triplicis naturae: tribus enim fretis alluitur illa insula, quorum aiunt unum esse viridissimae speciei, alterum subalbidae, tertium [1204 1Kb] motu furibundo perpetuis saevit tempestatibus. [13.] Ab illa [1205 1Kb] civitate brevi remigio trajicitur, hinc ad Dyminem [1206 1Kb] urbem [1207 1Kb] quae sita est in hostio [1208 1Kb] Peanis fluvii, ubi et Runi [1209 1Kb] habitant [(374) 1Kb] ; [Col. 0514B] inde [1210 1Kb] ad Semland provinciam, quam possident Pruzi [1211 1Kb] . Iter [1212 1Kb] ejusmodi est, ut ab Hammaburc vel ab [1213 1Kb] Albia flumine septimo [1214 1Kb] die pervenias ad Jumne [1215 1Kb] civitatem per terram; nam [1216 1Kb] per mare navim ingrederis ab Sliaswig vel Aldinburc, ut pervenias ad Jumne [1217 1Kb] . Ab ipsa urbe vela tendens quartodecimo [1218 1Kb] die ascendes [1219 1Kb] ad Ostrogard [1220 1Kb] Ruzziae [1221 1Kb] . Cujus metropolis civitas est Chive [1222 1Kb] [(375) 1Kb] , aemula sceptri Constantinopolitani, clarissimum decus Graeciae. Sicut ergo praedictum est, Oddara flumen oritur in profundissimo saltu [* 1Kb] Marahorum 1223 1Kb] [(376) 1Kb] ubi et Albia noster [1224 1Kb] principium sortitur, nec longis ab invicem spatiis, sed diverso [1225 1Kb] currunt meatu. Alter enim, id est Oddara, [Col. 0515A] vergens in boream, transit per medios Winulorum populos, donec pertranseat usque [1230 1Kb] ad Jumnem [1231 1Kb] , ubi Pomeranos dividit a Wilzis. Alter vero, id est Albia, in occasum [1232 1Kb] ruens, primo impetu Bechemos [1233 1Kb] alluit cum [* 1Kb] Sorabis 1234 1Kb] , medio cursu paganos dirimit a Saxonia, novissimo alveo Hammaburgensem parrochiam scindens a Bremensi, victor occeanum ingreditur Brittanicum [** 1Kb] .

20. Haec de Sclavis et patria eorum, quoniam virtute magni Ottonis ad Christianitatem omnes tempore eo conversi sunt, dicta sufficiant. Nunc 1235 1Kb] ad ea quae post mortem imperatoris et reliqua tempestate nostri pontificis acta sunt, calamum dirigamus [1236 1Kb] .

21. ([14.] Cap. 67.) Anno pontificis Adaldagi 38 [1237 1Kb] [Col. 0515B] Otto magnus imperator, domitor [1238 1Kb] omnium septentrionis [1239 1Kb] nationum, feliciter migravit ad Dominum, et sepultus est in civitate sua Magadburc [1240 1Kb] . Cui [1241 1Kb] filius [1242 1Kb] Otto medianus succedens, per decem annos strennue gubernavit imperium. Is statim Lothario et Karolo, Francorum regibus [(377) 1Kb] , subactis, cum in Calabriam bellum transferret [1243 1Kb] , a Sarracenis [1244 1Kb] et Graecis victor et victus, apud Romam decessit [1245 1Kb] [(378) 1Kb] . Illi [1246 1Kb] tercius Otto, cum adhuc puer esset, in regnum substitutus, annos [Col. 0516A] 18 [1247 1Kb] forti et justo sceptrum ornavit imperio. His tribus, aeque fortissimis ac justissimis imperatoribus, tam carus [1248 1Kb] ac [1249 1Kb] familiaris erat sanctus [1250 1Kb] Adaldagus pro virtutis [1251 1Kb] merito et doctrinae magisterio, ut a latere eorum vix aut raro divelleretur [(379) 1Kb] , sicut ostendunt praecepta imperatorum ad nutum archiepiscopi disposita. In quibus etiam hoc est notandum, quod tercius Otto consistens in Wildashusin [1252 1Kb] praecepta fecit [(380) 1Kb] . Eodem tempore Hermannus [1253 1Kb] , Saxonum dux, obiens [1254 1Kb] [(381) 1Kb] , heredem suscepit filium Bennonem [1255 1Kb] , qui etiam vir bonus et fortis memoratur [(382) 1Kb] , excepto quod degenerans a patre populum rapina gravavit. Apud Magedburg [1256 1Kb] quoque defuncto pontifice [(383) 1Kb] Adelberto [1257 1Kb] , Gisilharius [1258 1Kb] successit in [Col. 0516B] cathedram [1259 1Kb] , et ipse [1260 1Kb] vir sanctus, qui novellos Winulorum [1261 1Kb] populos doctrina et virtutibus illustravit.

22. ([15] Cap. 68.) Haroldus [1262 1Kb] , rex Danorum [*** 1Kb] , religione ac fortitudine insignis, Christianitatem in regno suo jam dudum benigne suscepit et 1263 1Kb] constanter retinuit usque in finem. Unde et regnum suum sanctitate et justicia confirmans, ultra mare in Nortmannos et Anglos suam dilatavit potentiam [(384) 1Kb] . Emund filius Herici [1264 1Kb] [(385) 1Kb] tunc in Suedia [1265 1Kb] regnavit. [Col. 0517A] Is Haroldo confederatus, Christianis eo venientibus placabilis fuit. In Norveja [1267 1Kb] Haccon [1268 1Kb] princeps erat, quem, dum Nortmanni superbius agentem regno depellerent, Haroldus sua virtute restituit et Christicolis placatum effecit [1269 1Kb] . [Haccon iste crudelissimus, ex genere Inguar et giganteo sanguine descendens, primus inter [1270 1Kb] Nordmannos regnum arripuit, cum antea [1271 1Kb] ducibus regerentur. Igitur Haccon, triginta quinque annis in regno exactis, obiit [(388) 1Kb] , Hartildum relinquens sceptri heredem, qui simul Daniam possedit atque Nordmaniam [1272 1Kb] . [(389) 1Kb] .] Anglia [1273 1Kb] , ut supra [(390) 1Kb] diximus et in gestis Anglorum scribitur, post mortem Gudredi [1274 1Kb] a filiis ejus Analaph, Sigtrih [1275 1Kb] et Reginold [(391) 1Kb] , per annos fere centum permansit in ditione Danorum. [Col. 0517B] Tunc vero Haroldus, Hiring filium cum exercitu [1276 1Kb] misit in Angliam. Qui, subacta insula, tandem proditus et occisus est a Nordumbris [1277 1Kb] [(392) 1Kb] .

23. ([16.] Cap. 69.) Adaldagus igitur archiepiscopus ordinavit in Daniam plures episcopos, quorum nomina quidem repperimus; ad quam vero sedem [1278 1Kb] specialiter intronizati sint, haud [1279 1Kb] facile potuimus invenire. Aestimo, ea faciente causa, quod in rudi [1280 1Kb] Christianitate nulli episcoporum adhuc certa sedes designata est [1281 1Kb] , verum studio plantandae Christianitatis quisque in ulteriora progressus, verbum Dei tam suis quam alienis communiter praedicare certabant. Hoc hodieque [1282 1Kb] trans [.....] per Nordmanniam et Suediam facere videntur. [Col. 0518A] Igitur episcopi [1283 1Kb] in Daniam [1284 1Kb] ordinati sunt hii: Hored [1285 1Kb] , Liafdag [1286 1Kb] [(393) 1Kb] , Raginbrond [1287 1Kb] , et post eos Harig [(394) 1Kb] , Stercolf, Folgbract [1288 1Kb] [(395) 1Kb] , [Adelbrect [1289 1Kb] [(396) 1Kb] ,] Merka [1290 1Kb] [(397) 1Kb] et alii. Odinkarum [1291 1Kb] seniorem ferunt ab Adaldago in Sueoniam ordinatum strennue in gentibus legationem suam perfecisse [1292 1Kb] . Erat enim, sicut nos fama tetigit, vir sanctissimus et doctus in his quae ad Deum sunt, praeterea, quantum, [1293 1Kb] ad seculum, nobilis et oriundus ex Danis [1294 1Kb] . Unde et facile barbaris quaelibet [1295 1Kb] potuit de nostra religione persuadere. Ceterorum vero episcoporum vix aliquem sic clarum antiquitas prodit praeter Liafdagum Ripensem, quem dicunt et [1296 1Kb] miraculis celebrem transmarina [1297 1Kb] praedicasse [1297 1Kb] [hoc est in [Col. 0518B] Sueonia [1298 1Kb] vel Norvegia [1299 1Kb] ].

24. [17.] In Aldinburg ordinavit archiepiscopus primo, ut diximus [(398) 1Kb] , Egwardum [1300 1Kb] vel Evargum [1301 1Kb] , deinde [1302 1Kb] Wegonem [1303 1Kb] [(399) 1Kb] , postea Eziconem [(400) 1Kb] , quorum tempore Sclavi permanserunt Christiani. Ita etiam Hammaburg in pace fuit. Ecclesiae in Sclavania [1304 1Kb] ubique erectae sunt; monasteria etiam virorum ac mulierum Deo servientium constructa sunt plurima. [* 1Kb] Testis est rex Danorum, qui hodieque 1305 1Kb] superest, Suein [1306 1Kb] ; cum recitaret Sclavaniam in duodeviginti [1307 1Kb] pagos dispertitam esse, affirmavit nobis, absque tribus ad christianam fidem [1308 1Kb] omnes fuisse conversos, adjiciens etiam: Principes ejus temporis, Missizla [1309 1Kb] [(401) 1Kb] , [Col. 0519A] Naccon [1311 1Kb] , [(402*) 1Kb] et Sederich [(403) 1Kb] . Sub quibus, inquit, pax continua fuit, Sclavi sub tributo servierunt.

25. ([18.] Cap. 70.) Novissimis [1312 1Kb] archiepiscopi temporibus res nostrae inter barbaros fractae, Christianitas [1313 1Kb] in Dania turbata est, pulcrisque divinae religionis initiis invidens inimicus homo superseminare zizania conatus est (Matth. XIII, 25). Nam tunc Suein Otto [1314 1Kb] , filius magni Haroldi, regis Danorum, multas in patrem molitus insidias, quomodo eum jam longaevum et minus validum regno privaret, consilium habuit et [1315 1Kb] cum his quos pater ejus ad Christianitatem coegit invitos. Subito igitur facta conspiratione, Dani Christianitatem abdicantes Suein regem constituunt, Haroldo [1316 1Kb] bellum indicunt. [Col. 0519B] At ille, qui [1317 1Kb] ab initio regni sui totam spem in Deo posuerat [1318 1Kb] , tunc [1319 1Kb] vero et [1320 1Kb] maxime commendans Christo eventum rei, cum bellum execraret [1321 1Kb] , armis se tueri decrevit; et quasi alter David procedens ad bellum, filium lugebat Absalon, magis dolens illius scelus quam sua pericula. In quo miserabili et plus quam civili bello [(404) 1Kb] victa est pars Haroldi. Ipse autem vulneratus ex acie fugiens, ascensa navi elapsus est ad civitatem Sclavorum, quae Jumne [1322 1Kb] dicitur.

26. A quibus contra spem, quia pagani erant, humane [1323 1Kb] receptus, post aliquot [1324 1Kb] dies ex eodem vulnere deficiens, in confessione Christi migravit. Corpus ejus [1325 1Kb] in patriam reportatum ab exercitu, apud Roscald [1326 1Kb] civitatem sepultum est in ecclesia [Col. 0519C] quam ipse primus construxit in honore [1327 1Kb] sanctae Trinitatis. De cujus fine, cum istum pronepotem suum, qui nunc in Dania regnat, Suen [1328 1Kb] interrogare [Col. 0520A] maluerim [(405) 1Kb] , velud alter Tideus [1329 1Kb] [(406) 1Kb] , crimen avi reticuit, me vero parricidium exaggerante [(407) 1Kb] , hoc est, inquit [1330 1Kb] quod nos posteri luimus, et [1331 1Kb] quod ipse parricida suo piavit exilio. At [1332 1Kb] ille noster Haroldus, qui populo Danorum Christianitatem primus indixit, qui totum septentrionem ecclesiis et praedicatoribus replevit, ille, inquam, innocens vulneratus et pro Christo [1333 1Kb] expulsus, martyrii palma [1334 1Kb] , ut spero [1335 1Kb] , non carebit. Regnavit autem annos quinquaginta. [19.] Obitus ejus [1336 1Kb] in festivitate omnium sanctorum [(408) 1Kb] . Memoria ejus et uxoris Gunhilde [1337 1Kb] apud nos perpetua manebit [(409) 1Kb] . Haec in diebus Adaldagi pontificis comperimus facta [1338 1Kb] , cum tamen ejus virtutes explorare non omnes potuimus. Sunt autem qui affirmant, [Col. 0520B] per eum gratias sanitatum factas, et tunc cum adhuc viveret, et post mortem ad sepulcrum ejus [1339 1Kb] , et alia [1340 1Kb] . [Sermo fratrum est coecos [1341 1Kb] frequenter illuminatos fuisse, et [1342 1Kb] alias [1343 1Kb] contigisse virtutes.] Certissimum vero est eum tam nostro populo quam Transalbianis et [1344 1Kb] Fresonum genti leges et jura constituisse, quae adhuc pro [1345 1Kb] auctoritate viri servare contendunt [(410) 1Kb] . Interea senex fidelis [1346 1Kb] Adaldagus de legatione sua voti compos effectus, et in omni opere suo domi forisque prosperatus, in senecta uberi migravit ad Dominum anno sacerdotii nobiliter ministrati [1347 1Kb] 54 [1348 1Kb] . Cujus excessus anno Domini 988 contigit. Et sepultus est in ecclesia Bremensi, a capite Leuderici episcopi a meridiali [1349 1Kb] plaga. Obiitque indictione prima [1350 1Kb] [Col. 0520C] 3. [1351 1Kb] Kal. Maii [1352 1Kb] .

27. ([20.] Cap. 71.) Libentius sedit annis 25. Palleum suscepit a papa 15o Johanne [(411) 1Kb] , virgam [Col. 0521A] episcopalem meruit ab Ottone tercio. Primus omnium consecratus est a suffraganeis. Itaque [1352* 1Kb] vir litteratissimus et omni [1353 1Kb] morum probitate decoratus ab Italia [(412-13) 1Kb] quondam pontificem secutus est [1354 1Kb] Adaldagum [(414) 1Kb] . Cujus [1355 1Kb] vitam emulatus et magisterium, solus ex dispositione tanti patris dignus inventus est, cui Hammaburgensis cura parrochiae crederetur. Dicunt aliqui vicedomnum [* 1Kb] Ottonem 1356 1Kb] [(415) 1Kb] , licet avunculo [1357 1Kb] gloriatus sit pontifice Adaldago, cessisse tamen hujus electioni Libentionis [1358 1Kb] , in quo nichil reprehensibile vel inimicus possit objicere. [Dicunt enim tantae [1359 1Kb] castitatis, ut raro se mulieribus videndum praebuerit, tantae abstinentiae ut pallida jejuniis ora portaverit, tantaeque humilitatis vel [1360 1Kb] caritatis ut in [Col. 0521B] claustro sicut unus fratrum vixerit.] Multae [1361 1Kb] virtutes ejus; quippe contentus acquisitis raro curiam adiit pro acquirendis; domi sedens quietus, parrochiae suae curam egit diligentissimam, totumque studium vertens ad lucrum [1362 1Kb] animarum, districtissima, ut aiunt [1363 1Kb] regula custodivit omnes congregationes suas. [Archiepiscopus etiam per se curam egit hospitalis, fratribus et [1364 1Kb] infirmis cotidiano ministrans obsequio, ipse quoque vice sua xenodochium nepoti suo [1365 1Kb] commendavit Libentio.] Dum [1366 1Kb] adhuc pax esset in Sclavania, Transalbianos populos frequenter visitavit et matrem [(416) 1Kb] Hammaburg paterno fovit amore, legationem suam ad gentes magno [1367 1Kb] , ut decessores [1368 1Kb] sui [1369 1Kb] , studio [1370 1Kb] executus est [1371 1Kb] , licet obstaret dierum [Col. 0521C] malicia [21]. Quo tempore cum magnam Suein rex persecutionem christianorum exercuisset [1372 1Kb] in Dania, fertur [1373 1Kb] archiepiscopus supplicibus legatis [Col. 0522A] et crebris muneribus laborasse, ut [1374 1Kb] ferocis animum regis christianis mansuetum redderet. Quibus ille rejectis [1375 1Kb] , in sua [1376 1Kb] crudelitate ac perfidia sevire cepit [1377 1Kb] . Secuta est ultio divina in [1378 1Kb] regem Deo rebellem [1379 1Kb] . Nam cum bellum susciperet contra Sclavos, bis captus [1380 1Kb] et in Sclavaniam [1381 1Kb] ductus [(417) 1Kb] , tociens a Danis ingenti pondere auri redemptus est. Nec tamen adhuc reverti voluit ad Deum, quem primo in morte patris offendit et deinde in nece fidelium irritavit, et iratus est furore Dominus, et tradidit [1382 1Kb] eum in manus inimicorum suorum [1383 1Kb] , ut disceret non blasphemare (I Tim. I, 20).

28. (Cap. 72.) Tunc potentissimus rex Sueonum Hericus, exercitu innumerabili sicut harena maris [Col. 0522B] [(418) 1Kb] collecto, Daniam invadit, et occurrit ei Suein, derelictus a Deo, frustra sperans in ydolis suis. Multa utrimque bella navalia [1384 1Kb] ---sic enim ea gens [1385 1Kb] confligere solet---copiae Danorum omnes [1386 1Kb] obtritae, Hericus rex victor obtinuit Daniam. Suein [1387 1Kb] a regno depulsus dignam factisuis a Deo zelote (Exod. XX, 3) recepit merces dem [1388 1Kb] . Et haec nobis junior Suein recitavit in avo suo contigisse, justo Dei judicio, quoniam illum dereliquit, quem pater ejus bonum defensorem habuit.

29. (22. Cap. 73.) Ferunt eo tempore [(419) 1Kb] classem pyratarum, quos nostri Ascomannos vocant [(420) 1Kb] , Saxoniae appulsam, vastasse omnia Fresiae atque Haduloae [1389 1Kb] maritima. Cumque per Albiae fluminis [Col. 0522C] ostium ascendentes irrumperent [1390 1Kb] provintiam, tunc [1391 1Kb] congregati Saxonum magnates, cum parvum habuissent exercitum, egredientes a navibus, [Col. 0523A] barbaros exceperunt apud Stadium, quod est oportunum Albiae portus et [1393 1Kb] praesidium. Magnum et memoriabile [1394 1Kb] nimisque infelix [1395 1Kb] erat illud praelium, in quo viriliter utrisque certantibus, nostri tandem minores sunt reperti. Sueones [1396 1Kb] et Dani victores [1397 1Kb] totam virtutem [(421) 1Kb] Saxonum optrivere. Capti sunt ibi marchio [1398 1Kb] Sigafridus [* 1Kb] , comes Thiadricus 1399 1Kb] et alii illustres viri, quos [1400 1Kb] , vinctis post terga manibus, barbari traxerunt ad naves, et pedes [1401 1Kb] eorum catena strinxerunt, totam exinde provintiam impuno praedantes [1402 1Kb] . Sed cum [1403 1Kb] de [1404 1Kb] captivis solus marchio [1405 1Kb] Sigafridus cujusdam piscatoris auxilio furtim noctu sublatus evaderet, pyratae mox in furorem versi, omnes quos in vinculis tenuerunt, meliores ad ludibrium habentes, manus eis pedesque [Col. 0523B] truncarunt [1406 1Kb] , ac nare praecisa deformantes, ad terram semianimes projiciebant [1407 1Kb] . Ex quibus erant aliqui nobiles viri [1408 1Kb] , qui postea supervixerunt longo [1409 1Kb] tempore, obprobrium imperio et miserabile spectaculum omni [1410 1Kb] populo.

30. (Cap. 74.) Quam [1411 1Kb] plagam mox cum exercitu supervenientes dux Benno et Sigafridus marchio vindicabant; et illi quidem pyratae, quos [1412 1Kb] apud Stadium egressos fuisse diximus, ab eisdem contriti sunt [1413 1Kb] .

[23.] Altera [1414 1Kb] pars Ascomannorum, qui per Wirraham [1415 1Kb] flumen egressi Hadoloae fines [1416 1Kb] usque ad Liestmonam [1417 1Kb] depraedati sunt, cum maxima captivorum multitudine pervenerunt ad paludem quae dicitur Chlindesmor [1418 1Kb] [(422) 1Kb] . Ubi a nostris, [Col. 0523C] qui pone sequebantur, offensi, omnes usque ad unum obtruncati sunt; quorum numerus erat vigenti milia. [Quidam [1419 1Kb] eques Saxonum captus [Col. 0524A] ab eis, dum facerent eum ducem itineris sui, perduxit eos in difficiliora loca paludis, in qua diu fatigati [1420 1Kb] , leviter a nostri superati sunt. Heriward [1421 1Kb] nomen habet [1422 1Kb] , perenni Saxonum laude celebratur] [1423 1Kb] .

31. ([24.] Cap. 75.) Ex illo nimirum tempore pyratarum crebra et hostilis eruptio [1424 1Kb] facta est in hanc regionem [1425 1Kb] . In metu erant omnes Saxoniae civitates; et ipsa Brema [1426 1Kb] vallo muniri coepit [1427 1Kb] firmissimo [(423) 1Kb] . Tunc quoque, sicut antiqui [1428 1Kb] meminerunt [1429 1Kb] , Libentius archiepiscopus tesaurum ecclesiae omniaque ecclesiastica deportari fecit ad Bugginensem [1430 1Kb] praeposituram. Tantus erat timor, in omnibus finibus hujus parrochiae [1431 1Kb] . Nam ipse Libentius, ut sermo est [1432 1Kb] , pyratas, qui episcopatum [Col. 0524B] vastabant, anathematis gladio [1433 1Kb] dampnavit. Quorum unus fertur in Norvegia defunctus, per annos septuaginta corpore integro permansisse [1434 1Kb] , usque ad tempora domni Adalberti archiepiscopi, quando Adalwardus [1435 1Kb] episcopus illuc [1436 1Kb] venient defunctum [vinculo [1437 1Kb] excommunicationis] absolvit, et mox cadaver in cinerem solutum est.

32. ([25.] Cap. 76.) Post vindictam ergo scelerum, quae in ecclesias Dei et christianos commiserat, [Suein rex victus [1438 1Kb] ] et a suis derelictus [1439 1Kb] quippe quem Deus deseruit, errabundus et inops auxilii venit ad Nortmannos, ubi tunc filius Hacconis [1440 1Kb] Thrucco [1441 1Kb] regnavit [(424) 1Kb] . Is quoniam paganus erat, nulla super [1442 1Kb] exulem misericordia motus est. Ita ille infelix, et a toto orbe rejectus, in Angliam [Col. 0524C] transfretavit, frustra solatium quaerens ab inimicis. Quo [1443 1Kb] tempore Brittannis Adelrad filius Edgaris [1444 1Kb] imperavit [(425) 1Kb] . Is non immemor injuriarum, [Col. 0525A] quas Dani ex antiquo Anglis inflixerant, exulem reppulit. Quem tandem, miseratus infortunii, rex Scothorum [1447 1Kb] benigne recepit [1448 1Kb] ibidemque Suein bis septem annos exulavit [1449 1Kb] , usque ad mortem Herici [1450 1Kb] . Haec parricidae avi pericula, Suein rex nobis attonitis exposuit; deinde ad Hericum victorem reflexit narrationem.

33. ([26.] Cap. 77.) Hericus [* 2Kb] , inquit, duo regna optinuit, Danorum Sueonumque, et ipse paganus, christianis valde inimicus. Ad eum fertur legatus fuisse caesaris ac Hammaburgensis episcopi, quidam 1451 1Kb] Poppo, vir sanctus et sapiens, et [1452 1Kb] tunc ad Sliaswig ordinatus [1453 1Kb] , de regno Danorum seu pace christianorum caesaris partes expostulans. Aiuntque eum pro [1454 1Kb] assertione christianitatis, cum [Col. 0525B] barbari suo more signum quaererent, nil moratum [1455 1Kb] , statim ignitum ferrum gestasse manu [1456 1Kb] , et illaesum apparuisse. Dumque hoc facile omnem gentilibus ambiguitatem erroris tollere videretur, iterum sanctus Dei, pro submovendo illius gentis paganismo, aliud [1457 1Kb] dicitur ostendisse vel magnum miraculum: tunicam scilicet indutus ceratam, cum staret in medio populi circo, in nomine Domini praecepit eam [1458 1Kb] incendi. Ipse vero oculis ac [1459 1Kb] manibus in coelum tensis, liquentes flammas tam patienter sustinuit, ut veste prorsus combusta [1460 1Kb] et in favillam redacta hylari et jocundo vultu nec [1461 1Kb] fumum [Col. 0526A] [1462 1Kb] incendii se [1463 1Kb] sensisse testatus sit [(426) 1Kb] . Cujus novitati [1464 1Kb] miraculi et tunc multa milia crediderunt per eum; et usque hodie per populos et ecclesias Danorum celebre nomen Popponis effertur.

34. Haec aliqui apud Ripam gesta confirmant, alii apud Heidibam [1465 1Kb] , quae Sliaswig dicitur [1466 1Kb] . Claruit etiam tunc in Dania felicis memoriae Odinkar [1467 1Kb] senior, de quo supra diximus [(427) 1Kb] , quod [1468 1Kb] in Fune [1469 1Kb] Seland, Scone [1470 1Kb] ac in Suedia [1471 1Kb] praedicans, multos ad fidem christianam convertit. Ejus discipulus et nepos fuit alter Odinkar [** 1Kb] junior, et ipse nobilis de semine regio Danorum, dives agri 1472 1Kb] , adeo ut ex ejus [1473 1Kb] patrimonio narrent episcopatum Ripensem fundatum [(428) 1Kb] . Quem dudum Bremae scolis traditum, pontifex Adaldagus [Col. 0526B] suis fertur manibus baptizasse, suoque nomine Adaldagus vocatus est [1474 1Kb] . Is vero [1475 1Kb] a Libentione [1476 1Kb] archiepiscopo nunc ordinatus in gentes, apud Ripam sedem accepit. Nam et illustri vita [1477 1Kb] sanctae conversationis Deo et hominibus acceptus erat, et christianitatem in Dania fortissime defendit. [27.] Hos viros [1478 1Kb] comperimus illo tempore claros in ea regione, aliis qui adhuc supervixerant [1479 1Kb] a diebus Adaldagi non ociosis. Qui etiam in Norvegiam [1480 1Kb] et Suediam [1481 1Kb] progressi populum multum Jesu Christo collegerunt. A quibus traditur Olaph [1482 1Kb] Trucconis filius [1483 1Kb] , qui Nortmannis imperavit, [Col. 0527A] baptizatus, ex ea gente primus fuisse christianus. [Olaph Trucconis filius, expulsus a Norwegia, venit in Angliam, ibique suscepit christianitatem, quam ipse [1491 1Kb] primus in patriam revexit [(435) 1Kb] , duxitque uxorem a Dania, superbissimam Thore [1492 1Kb] , cujus instinctu bellum [1493 1Kb] Danis intulit.]

35. (Cap. 78.) Alii dicunt olim et tunc ab Anglia quosdam episcopos vel presbyteros evangelizandi gratia egressos a domo [1494 1Kb] , ab eisque [1495 1Kb] Olaph baptizatum et ceteros; quorum praecipuus esset [1496 1Kb] quidam Joannes episcopus, et alii postea dicendi [1497 1Kb] [(436) 1Kb] . Si hoc verum est [1498 1Kb] , non invidet [1499 1Kb] inquam [1500 1Kb] mater Hammaburgensis ecclesia, si filiis suis benefecerint etiam extranei, dicens cum Apostolo: Quidam praedicant per invidiam et contentionem, [Col. 0527B] quidam autem propter bonam voluntatem et karitatem. Quid enim? Dum omni modo sive per occasionem, sive per veritatem Christus annuncietur, et in hoc, inquit, gaudeo et gaudebo (Phil. I, 15, 18).

36. (Cap. 79.) Hericus igitur Suedorum [1501 1Kb] rex in Dania conversus ad christianitatem, ibidem [1502 1Kb] baptizatus est [1503 1Kb] . Qua occasione praedicatores in Suediam transeuntes a Dania, fiducialiter agebant in nomine Domini. Audivi ego [1504 1Kb] a prudentissimo rege [1505 1Kb] Danorum, Hericum, post susceptam christianitatem, denuo relapsum ad paganismum [1506 1Kb] . Quod vero cum Ottone tercio pugnaverit et [1507 1Kb] victus sit [1508 1Kb] , ab aliis comperi; rex tacuit [1509 1Kb] .

37. ([28.] Cap. 80.) Post mortem diu optatam Herici [1510 1Kb] Suein ab exilio regressus, optinuit regnum [Col. 0527C] patrum suorum [1511 1Kb] , anno depulsionis vel [1512 1Kb] peregrinationis suae 14; et accepit [1513 1Kb] uxorem [(437) 1Kb] Herici relictam, matrem Olaph, quae peperit ei Chnut [1514 1Kb] . Sed nichil illi profuit affinitas conubii, cui Deus iratus est [1515 1Kb] . [Olaph [1516 1Kb] rex Sueonum christianissimus erat [1517 1Kb] filiamque [1518 1Kb] Sclavorum Estred nomine de Obodritis [1519 1Kb] accepit uxorem, ex [Col. 0528A] qua genitus est [1520 1Kb] filius Jacobus [(438) 1Kb] , et [1521 1Kb] filia Ingrad [1522 1Kb] [(439) 1Kb] , quam rex [1523 1Kb] sanctus [1524 1Kb] Gezlef [1525 1Kb] de Ruzzia duxit in conjugium.] [1526 1Kb] Olaph sane, qui post obitum patris [1527 1Kb] Herici regnum super Suevos [1528 1Kb] accepit, cum exercitu superveniens, infelicem [1529 1Kb] Suein [1530 1Kb] a regno expulit, et ipse [1531 1Kb] optinuit Daniam. Cognovit [1532 1Kb] autem Suein quod Dominus ipse est Deus, et reversus in semetipsum [1533 1Kb] , peccata sua prae oculis habuit [1534 1Kb] poenitensque oravit ad Dominum, qui exaudivit [1535 1Kb] eum et [1536 1Kb] dedit illi gratiam in conspectu inimicorum suorum [1537 1Kb] , et restituit [1537* 1Kb] eum Olaph in regnum suum, eo quod matrem suam habuerit [1538 1Kb] . Feceruntque pactumad invicem [1538* 1Kb] firmissimum, ut christianitatem in regno suo plantatam retinerent, et in exteras effunderent [Col. 0528B] nationes.

38. ([29.] Cap. 81.) Audiens autem rex Nortmannorum, Olaph filius Trucci [1539 1Kb] , de conjunctione regum, iratus est contra Suein nimis [1540 1Kb] , ratus eum [1541 1Kb] quasi derelictum a Deo tociensque depulsum, a sua etiam multitudine facile posse depelli. Collecta igitur classe innumera, bellum intulit regi Danorum. Hoc factum est [1542 1Kb] inter Sconiam [1543 1Kb] et Seland [1544 1Kb] , ubi solent reges navali bello confligere. Est autem brevis trajectus Baltici maris apud [1545 1Kb] Halsinburg [1546 1Kb] , in quo loco Seland a Sconia videri possit [1547 1Kb] , familiare latibulum pyratis. Ibi ergo congressi [(440) 1Kb] , Nortmanni a Danis sunt victi et fusi sunt [1548 1Kb] . Olaph [1549 1Kb] rex, qui forte solus remansit [1550 1Kb] , in mare se praecipitans, dignum vitae finem invenit. [Uxor [1551 1Kb] [Col. 0528C] ejus post mortem viri [1552 1Kb] fame inediaque miserabiliter vitam consumpsit, ut digna erat.] [1553 1Kb] Narrant eum [1554 1Kb] aliqui illum christianum fuisse, quidam [1555 1Kb] christianitatis desertorem; omnes autem affirmant peritum auguriorum, servatorem sortium, et in avium prognosticis [1556 1Kb] omnem spem suam posuisse. Quare etiam cognomen accepit, ut Olaph [* 1Kb] Cracabben [Col. 0529A] 1557* 1Kb] [(441) 1Kb] diceretur. Nam et artis magicae, ut aiunt, studio deditus, omnes, quibus illa redundat patria, maleficos [(442) 1Kb] habuit domesticos, eorumque deceptus errore periit.

39. (Cap. 82.) Suein interfecto Cracabben [1558 1Kb] , duo regna possedit. Ipse igitur mox destructo ritu ydololatriae, christianitatem in Nortmannia [1559 1Kb] per edictum suscipere [1560 1Kb] jussit. Tunc etiam Gotebaldum [1561 1Kb] quendam ab Anglia venientem episcopum in Sconia posuit doctorem, qui aliquando in Suedia, saepe dicitur evangelizasse in Norvegia [1561* 1Kb] .

40. ([30.] Cap. 83.) Interea millesimus ab incarnatione Domini annus feliciter impletus est, et hic est annus archiepiscopi 12. Sequenti [1562 1Kb] anno fortissimus Otto imperator, qui jam Danos [(443) 1Kb] , Sclavos [Col. 0529B] [(444) 1Kb] , itemque Francos et Italos domuerat, cum jam tercio Romam victor intrasset [1563 1Kb] [(445) 1Kb] , inmatura morte preventus occubuit [1564 1Kb] [(446) 1Kb] . Post mortem ejus [1565 1Kb] regnum in contentione remansit. Tunc vero et [1566 1Kb] Sclavi a christianis judicibus plus justo compressi, excusso tandem jugo servitutis, libertatem suam armis defendere coacti sunt. Principes [1567 1Kb] Winulorum erant Mystiwoi [* 1Kb] et Mizzidrog 1568 1Kb] , quorum ductu sedicio inflammata est. His [1569 1Kb] ducibus Sclavi rebellantes, totam primo Nortalbingiam ferro et igne depopulati sunt. Deinde reliquam peragrantes Sclavoniam [1570 1Kb] , omnes ecclesias incenderunt et ad solum [1571 1Kb] diruerunt. Sacerdotes autem et [1572 1Kb] reliquos [1573 1Kb] ecclesiarum ministros variis [Col. 0530A] suppliciis enecantes, nullum christianitatis vestigium trans Albiam reliquerunt [(447) 1Kb] .

41. (Cap. 84.) Apud Hammaburg eo tempore ac deinceps multi ex clero et civibus in captivitatem abducti [1574 1Kb] sunt, plures etiam interfecti propter odium christianitatis [(448) 1Kb] . Narravit nobis diu [(449) 1Kb] memorandus rex Danorum [1575 1Kb] , qui omnes barbarorum gestas res in memoria tenuit ac si [1576 1Kb] scriptae essent, Aldinburg [** 1Kb] civitatem populosissimam de christianis (450) 1Kb] inventam esse. Sexaginta, inquit, presbyteri, ceteris more pecudum obtruncatis, ibi ad ludibrium servati sunt, quorum major loci praepositus Oddar [1577 1Kb] nomen habuit, noster consanguineus. Ille igitur cum ceteris tali martyrio consummatus est, ut cute capitis in modum crucis incisa, ferro [Col. 0530B] cerebrum singulis aperiretur. Deinde ligatis post tergum [1578 1Kb] manibus confessores [1579 1Kb] Dei per singulas civitates Sclavorum tracti sunt, [et aut verbere aut alio modo vexati [1580 1Kb] ], usque dum [1581 1Kb] deficerent. Ista illi spectacula [1582 1Kb] [(451) 1Kb] facti, et angelis et hominibus in stadio medii cursus [1583 1Kb] exhalaverunt victorem spiritum. [31.] Multa [1584 1Kb] in hunc modum per diversas Sclavorum [1585 1Kb] provintias tunc facta memorantur, quae scriptorum [1586 1Kb] penuria nunc [1587 1Kb] habentur pro fabulis. De quibus cum regem amplius interrogarem: Cessa, inquit, fili, [(452) 1Kb] tantos habemus in Dania vel Sclavania martyres, ut vix possint [1588 1Kb] libro comprehendi.

42. Omnes igitur Sclavi, qui inter Albiam et Oddaram [Col. 0531A] habitant, per annos 70 et amplius christianitatem coluerunt, omni [1597 1Kb] tempore Ottonum, talique modo se absciderunt a corpore Christi et ecclesiae, cui antea [1598 1Kb] conjuncti fuerant. O vere occulta super homines Dei judicia, qui miseretur cui vult, et quem vult indurat (Rom. IX, 18). Cujus omnipotentiam mirantes, videmus eos ad paganismum esse relapsos, qui primi crediderunt, illis autem [1599 1Kb] conversis ad [1600 1Kb] Christum, qui videbantur novissimi. Ille igitur judex justus, fortis et patiens, qui olim, deletis coram Israel septem gentibus Chanaan, solos reservavit Allophilos [(453) 1Kb] , a quibus transgressi punirentur, ille, inquam, modicam gentilium portionem nunc indurare voluit, per quos nostra confunderetur perfidia.

[Col. 0531B] 43. ([32] Cap 85. [* 2Kb] ** 1Kb] *** 1Kb] **** 1Kb] Haec 1601 2Kb] facta sunt ultimo tempore senioris Libentii, sub duce Bernardo, filio [Col. 0532A] Bennonis 1602 1Kb] [(454) 1Kb] , qui populum Sclavorum graviter afflixit. Eodemque [1603 1Kb] tempore contentio Ferdensis episcopi Bernarii [1604 1Kb] de Ramsolan [***** 1Kb] 1605 1Kb] coram papa Sergio terminata est.

44. Anno [1606 1Kb] archiepiscopi 22 (an. 1010) Benno, dux Saxonum, obiit [(455) 1Kb] , et Liudgerus [1607 1Kb] , frater ejus, qui cum uxore sua venerabili Emma Bremensi ecclesiae plurima fecerunt bona [(456) 1Kb] Apud. Magadburg [1608 1Kb] vero Gisillario [1609 1Kb] archiepiscopo Daganus successit [(457) 1Kb] ; deinde Walthardus [1610 1Kb] meruit cathedram [(458) 1Kb] .

Interea noster archiepiscopus de legatione sua in gentes sollicitus, plures ordinavit episcopos, quorum nomina et sedes incertae sunt [1611 1Kb] , quia tempus persecutionis incubuit. Sicut vero [1612 1Kb] patrum relatione [Col. 0532B] cognovimus, Esico apud Sliaswig Popponi [(459) 1Kb] successit [1613 1Kb] . Odinkar, de quo supra diximus [(460) 1Kb] , [Col. 0533A] apud Ripam insignis fuit [1623 1Kb] . Et sermo est post obitum Adeldagi [1624 1Kb] archiepiscopi, totam regionem Judlant [1625 1Kb] usque ad nostram aetatem in duos episcopatus bipartitam esse, tercio apud Arhusan [1626 1Kb] deficiente. In Sclavania [1627 1Kb] vero ordinavit archiepiscopus Folcwardum [1628 1Kb] [(468) 1Kb] , deinde Reginbertum [(469) 1Kb] ; quorum prior a Sclavania pulsus, in Suediam [1629 1Kb] vel Nordveiam [1630 1Kb] missus est ab archiepiscopo, et ipse [1631 1Kb] multos in Domino lucratus, cum gaudio remeavit. Posthaec omnibus bene compositis, obiit beatus archimandrita Libentius, unaque Ferdensis episcopus, anno Domini 1013, et sepultus est in medio chori ante gradus sanctuarii, quod factum est [1632 1Kb] pridie Nonas Januarii, indictione undecima.

[Col. 0533B] 45. ([33] Cap. 86.) Unwanus archiepiscopus sedit annis 16. Ferulam suscepit ab Heinrico [1633 1Kb] , palleum a majore papa Benedicto [(470) 1Kb] . De choro Podarbrunnensi [1634 1Kb] assumptus est, clarissimo genere Inmedingorum [1635 1Kb] [(471) 1Kb] oriundus [* 1Kb] , praeterea dives et largus, omnibus hominibus acceptus, clero autem adprime 1636 1Kb] benivolus [1637 1Kb] , quibus etiam hortatu Libentii tunc praepositi curtem [1638 1Kb] Botegun [1639 1Kb] optulit, cujus servitium esset per natales apostolorum [(472) 1Kb] .

46. Unwanus [1640 1Kb] primus omnium congregationes ad canonicam regulam traxit, quae antea quidem mixta ex monachis vel [1641 1Kb] canonicis conversatione degebant. Ille omnes ritus paganicos, quorum adhuc supersticio viguit in hac regione, praecepit funditus amoveri, ita ut ex lucis, quos nostri paludicolae [Col. 0534A] stulta frequentabant reverentia, faceret [1642 1Kb] ecclesias per diocesim [1643 1Kb] renovari; ex quibus etiam basilicam sancti Viti extra oppidum construi [1644 1Kb] et capellam sancti Willehadi combustam jussit reparari.

Ipso tempore ferunt aggerem Bremensis oppidi [1645 1Kb] firmatum contra insidias et impetus inimicorum regis [1646 1Kb] , praecipue quoniam dux Bernardus, Heinrico imperatori ausus rebellare, terruit ac [1647 1Kb] turbavit omnes ecclesias Saxoniae. Ex illo enim tempore, quo dux constitutus est in hac regione, nunquam discordia cessavit inter geminas domos, scilicet archiepiscopi et ducis: illis impugnantibus regem et ecclesiam, istis pro salute ecclesiae ac fidelitate regum [1648 1Kb] certantibus [(473) 1Kb] . Haec aemulatio partium, dum prius occulta [1649 1Kb] esset, ex eo tempore vires accepit et [Col. 0534B] crevit in immensum. Bernardus enim dux, tam avitae humilitatis quam paternae religionis oblitus, primo quidem per avaritiam gentem Winulorum crudeliter opprimens, ad necessitatem paganismi coegit [(474) 1Kb] ; deinde per superbiam beneficiorum immemor, totam secum ad rebellandum caesari movit Saxoniam; novissime surgens in Christum [1650 1Kb] , ecclesias hujus patriae non dubitavit impugnare, praecipue vero [1651 1Kb] nostram, quae et ditior eo tempore ceteris et longinquior [1652 1Kb] videbatur a manu imperatoris. Ejus [1653 1Kb] impetum viri dicitur noster [1654 1Kb] archiepiscopus Unwan [1655 1Kb] , [** 1Kb] sua magnanimitate 1656 1Kb] taliter refregisse, ut prae pudore sapientiae ac liberalitatis [1657 1Kb] episcopi cogeretur ipse dux, ecclesiae, cui ante adversatus est, deinceps hylaris et benignus esse in omnibus [1658 1Kb] . Igitur [1659 1Kb] habito nostri pontificis [Col. 0535A] consilio, rebellis princeps tandem flexus, apud Scalchispurg [1666* 1Kb] caesari Heinrico supplex dedit manus [(475) 1Kb] .

47. ([34.] Cap. 87.) Mox quoque [1667 1Kb] favente Unwano, Sclavos tributo subjiciens [1668 1Kb] , pacem reddidit [1669 1Kb] Nordalbingis et matri Hammaburg. Ad cujus restaurationem [1670 1Kb] venerabilis metropolitanus asseritur [1671 1Kb] post cladem Sclavonicam civitatem et ecclesiam fecisse [1672 1Kb] novam, simul ex singulis congregationibus suis [(476) 1Kb] , quae virorum essent, tres eligens fratres, ita ut dudodecim fierent, qui in Hammaburg canonica degerent conversatione, vel qui populum converterent ab errore ydolatriae [1673 1Kb] . Ordinavitque [1674 1Kb] in Sclavoniam, mortuo Reginberto, Bennonem virum prudentem, qui de fratribus Hammaburgensis [Col. 0535B] ecclesiae electus, in populo Sclavorum multum praedicando fructum attulit [(477) 1Kb] . In Dania vero [1675 1Kb] supervixerunt adhuc [1676 1Kb] theologus [1677 1Kb] Poppo, et ille nobilis [* 1Kb] Odinkar 1678 1Kb] episcopus, quem pro fide ac [1679 1Kb] sanctitate vitae ejus [1680 1Kb] familiarissimum habuit archiepiscopus. Hos duos episcopos solummodo in Judlant [1681 1Kb] fuisse comperimus, antequam Chnut [1682 1Kb] regnum intraret. Solus [1683 1Kb] ex nostris Odinkar transmarinas [1684 1Kb] aliquando [(478) 1Kb] visitavit ecclesias, Esico domi sedit [1685 1Kb] , persecutio ceteros tardavit [1686 1Kb] . Archiepiscopus etiam alios viros doctissimos ordinavit in Norvegiam vel [1687 1Kb] Suediam [1688 1Kb] ; alios vero in Anglia ordinatos, pro amicitia regum, cum satisfacerent, ad aedificandam [1689 1Kb] dimisit ecclesiam [(479) 1Kb] . Multos [1690 1Kb] eorum [Col. 0535C] secum retinens, omnes autem [1691 1Kb] , cum abierant [1692 1Kb] , [Col. 0536A] donis cumulans, ad subjectionem [1693 1Kb] Hammaburgensis ecclesiae reddidit voluntarios.

48. ([35.] Cap. 88.) Unwanus igitur [1694 1Kb] cum esset vir nobilissimus, aeque nobilem ac sufficientem liberalitati [1695 1Kb] suae sortitus est episcopatum, in quo et suam magnitudinem animi [1696 1Kb] posset ostendere, et necessitati ecclesiae simul prodesse. Quare tesaurum ecclesiae diu solliciteque [1697 1Kb] collectum, et quasi minus necessarium, si infra [1698 1Kb] parietes clauderetur, ipse ad commodum suae legationis curavit ita expendere, ut ferocissimos reges aquilonis hylaritate suorum munerum ad omnia quae voluit benignos obedientesque haberet. In qua re non [1699 1Kb] multum peccavit, ut arbitror, seminans [1700 1Kb] carnalia, ut meteret spiritalia [1701 1Kb] (I Cor. IX, 11). Quin immo largitio [Col. 0536B] ejus in novella gentium conversione utillima [1702 1Kb] videbatur; neque adeo nocuit ecclesiae, quae praecedentium diligentia patrum erat opulentissima. Credo etiam, secutus est [1703 1Kb] exemplum sancti Ansgarii et cujusdam in ecclesiastica hystoria [(480) 1Kb] Theotimi, Scytarum episcopi, quorum alter legitur incredulos reges donis placasse, alter vero barbaros natura feroces epulis [1704 1Kb] muneribusque [1705 1Kb] mansuefecisse laudatur. Haec in apologum [1706 1Kb] praesulis dicta sufficiant [1707 1Kb] , nunc per hystoriae ordinem redeamus ad ecclesiae legationem, quae tempore Unwanni [1708 1Kb] prosperrime gesta cognoscitur.

49. ([36.] Cap. 89.) Suein, rex Danorum atque Nortmannorum, veteres injurias tam occisi fratris [(481) 1Kb] quam suae repulsionis [(482) 1Kb] ulturus, classe [Col. 0536C] magna transfretavit in Angliam, ducens secum filium [Col. 0537A] suum [1715 1Kb] [* 1Kb] Chnut 1716 1Kb] et Olaph, filium Cracaben [1717 1Kb] , de quo supra dictum est [(483) 1Kb] . Itaque multo tempore multis [1718 1Kb] praeliis adversum Anglos exactis, Suein veteranum regem depulit Edilredum [1719 1Kb] , et insulam tenuit in sua ditione, verum brevi tempore: nam tercio mense postquam victoriam adeptus est, ibidem morte praeventus occubuit [(484) 1Kb] .

50. Chnud, filius regis [1720 1Kb] , cum exercitu reversus in patriam, denuo bellum molitur in Anglos. Olaph a Nortmannis electus in principem, separatus est a regno Danorum. Tunc vero Chnud ancipiti casu turbatus, pactum iniit [1721 1Kb] cum fratre Olaph [1722 1Kb] , filio Henrici, qui regnavit in Suedia [(485) 1Kb] , ejusque fultus auxilio [1723 1Kb] deliberavit primo quidem Angliam subjugare, deinde Norvegiam. Itaque mille navibus magnis [Col. 0537B] [1724 1Kb] Chnut armatus, occeanum transivit [1725 1Kb] Britannicum; per quem, sicut [1726 1Kb] nautae referunt, a Dania in Angliam, flantibus euris, triduo vela panduntur. Hoc [1727 1Kb] mare magnum et valde periculo sum a laeva Orcadas [1728 1Kb] habet, dextrorsum [1729 1Kb] attingit Frisiam [1730 1Kb] .

51. ([37.] Cap. 90.) Triennium [1731 1Kb] ergo Chnut Britanniam oppugnavit. [** 1Kb] Adelrad 1732 1Kb] , rex Anglorum, [Col. 0538A] apud Lundonam [1733 1Kb] obsessus obiit [(486) 1Kb] , simul cum regno amittens vitam [(487) 1Kb] . Et [1734 1Kb] justo judicio Dei, qui fratre per martyrium consummato [(488) 1Kb] 38 annis sceptrum sanguine polluit. Is parricidium taliter expiavit, relinquens filium parvulum nomine Edwardum, quem suscepit ab Imma Uxore [1735 1Kb] [(489) 1Kb] . Frater [1736 1Kb] Adelradi Emund, vir bellicosus, in [1737 1Kb] gratiam victoris veneno sublatus [1738 1Kb] est [(490) 1Kb] ; filii [1739 1Kb] ejus in Ruzziam exilio [1740 1Kb] dampnati [(491) 1Kb] .

52. (Cap. 91.) [*** 1Kb] Chnud 1741 1Kb] regnum Adelradi accepit, uxoremque ejus Immam nomine, quae fuit soror comitis Nortmannorum Rikardi. Cui rex Danorum suam dedit germanam [1742 1Kb] Margaretam [1743 1Kb] pro foedere [(492) 1Kb] . Quam deinde Chnut [1744 1Kb] repudiatam a comite Wolf [1745 1Kb] duci Angliae dedit, ejusque [Col. 0538B] Wolf sororem [(493) 1Kb] copulatam altero [1746 1Kb] duci [1747 1Kb] Gudvino, callide ratus Anglos et Nortmannos [1748 1Kb] per conubia Danis fideliores; quae res eum non fefellit. Et [**** 1Kb] Rikardus 1749 1Kb] quidem comes declinans iram Chnut, Iherosolimam profectus, ibidem obiit [(494) 1Kb] , relinquens filium in Nortmannia nomine Rodbertum [1750 1Kb] , cujus filius est iste Willelmus [1751 1Kb] , quem Franci Bastardum vocant. Wolf autem ex sorore [Col. 0539A] regis Chnut filios suscepit Bern [1764 1Kb] ducem [(497) 1Kb] et Suein regem [(498) 1Kb] , Guduin a sorore Wolf ducis [1765 1Kb] Suein [(499) 1Kb] , Tostin [(500) 1Kb] et Haroldum [(501) 1Kb] [genuit parricidas [1766 1Kb] ]. Quam generationis seriem, quoniam secuturae lectioni utilem judicavimus, hic inserere dignum [1767 1Kb] videbatur.

53. ([38.] Cap. 92.) Victor [1768 1Kb] Chnut ab Anglia rediens in ditione sua per multos annos regnum Daniae possedit et Angliae. Quo [1769 1Kb] tempore episcopos ab Anglia multos adduxit in Daniam. De quibus Bernardum posuit in Sconiam, Gerbrandum in Seland [1770 1Kb] , Reginbertum [1771 1Kb] in Fune [1772 1Kb] . Zelatus est hoc noster archiepiscopus Unwan. Et dicitur Gerbrandum redeuntem ab Anglia cepisse [1773 1Kb] , quem ab Elnoldo [1774 1Kb] , Anglorum archiepiscopo, cognovit esse [Col. 0539B] ordinatum [(502) 1Kb] . Ille quod [1775 1Kb] necessitas persuasit, satisfaciens, fidelitatem Hammaburgensi cathedrae [1776 1Kb] cum subjectione debita spondens, familiarissimus deinceps archiepiscopo [1777 1Kb] effectus est. Per quem ille suos etiam legatos ad Chnut regem transmittens cum muneribus, congratulatus est ei de rebus bene gestis in Anglia, sed corripuit eum de praesumptione episcoporum, quos transtulit ex Anglia; quod rex gratanter accipiens, ita postmodum conjunctus est archiepiscopo, ut ex sententia ejus omnia deinceps facere maluerit. Haec nobis de avunculo suo rex Danorum innotuit, et de captione Gerbrandi non tacuit [1778 1Kb] .

54. ([39.] Cap. 93.) Anno pontificis Unwani 12o Heinricus imperator, justitia et sanctitate insignis, [Col. 0539C] cum jam Saxones, Ytalos et Burgundiones imperio subjecerat, ad coeleste migravit imperium (an. 1024). Cui [1779 1Kb] successit in sceptrum [1780 1Kb] fortissimus caesar Conradus, qui [1781 1Kb] mox Polanos [1782 1Kb] et regem eorum [Col. 0540A] Misingum [(503) 1Kb] magna virtute perdomuit [(504) 1Kb] , et auxiliatores [1783 1Kb] eorum Behemos [1784 1Kb] ceterosque Sclavorum populos sub tributum misit. Cum rege [1785 1Kb] Danorum sive Anglorum, mediante archiepiscopo fecit pacem. Cujus etiam [1786 1Kb] filiam [(505) 1Kb] imperator [1787 1Kb] filio suo deposcens uxorem, dedit [ei civitatem [1788 1Kb] ] Sliaswig [1789 1Kb] cum marcha [1790 1Kb] , quae trans Egdoram est, in foedus amicitiae; et ex eo tempore fuit regum Daniae [1791 1Kb] .

55. ([40.] Cap. 94.) Inter Chnut et Olaph [(506) 1Kb] , regem Nortmannorum, continuum fuit bellum, nec cessavit omnibus diebus vitae eorum; Danis pro imperio [1792 1Kb] certantibus, Nortmannis vero pugnantibus pro libertate [(507) 1Kb] . In qua re justior mihi visa est causa [1793 1Kb] Olaph, cui bellum necessarium magis fuit [Col. 0540B] quam voluntarium. Si quando autem tempus a bellorum motibus quietum erat, idem Olaph judicio et justicia regnum gubernavit [(508) 1Kb] . Dicunt eum inter cetera [1794 1Kb] virtutum opera magnum Dei zelum habuisse, ut [1795 1Kb] maleficos [(509) 1Kb] de terra disperderet, quorum numero [1796 1Kb] cum tota barbaries exundet, praecipue vero [1797 1Kb] Norvegia [1798 1Kb] monstris talibus plena est. Nam et [1799 1Kb] divini [(510) 1Kb] , et augures, et [1799 1Kb] magi, et incantatores, ceterique satellites Antichristi habitant ibi, quorum praestigiis et miraculis [1800 1Kb] infelices animae ludibrio [1801 1Kb] daemonibus habentur. Hos omnes et hujusmodi beatissimus rex Olaph persequi decrevit, ut sublatis scandalis, firmius coalesceret [1802 1Kb] in regno suo christiana religio. Habuitque secum [1803 1Kb] multos episcopos et presbyteros [Col. 0540C] ab Anglia, quorum monitu et doctrina ipse [1804 1Kb] cor suum Deo praeparavit, subjectumque populum illis [1805 1Kb] ad regendum commisit. Quorum [1806 1Kb] clari doctrina et virtutibus erant Sigafrid [(511) 1Kb] , Grimkil [Col. 0541A] [1807-10 1Kb] [(512) 1Kb] , Rudolf [1811 1Kb] et Bernard [(513) 1Kb] . Ili etiam [1812 1Kb] jussu regis ad Suediam et Gothiam et omnes [1813 1Kb] insulas quae trans Nortmanniam sunt, accesserunt evangelizantes barbaris verbum Dei et regnum Jesu Christi [1814 1Kb] . Misit etiam [1815 1Kb] nuntios ad archiepiscopum nostrum cum muneribus, petens [1816 1Kb] , ut eos [1817 1Kb] episcopos benigne reciperet, suosque ad eum mitteret [1818 1Kb] , qui rudem Nortmannorum populum in christianitate confortarent.

56. [41.] Simili [1819 1Kb] religionis amore alter Olaph in Suedia [(514) 1Kb] dicitur floruisse. Is subditos sibi populos ad christianitatem convertere volens [1820 1Kb] , magno laboravit studio, ut templum ydolorum, quod in medio Sueoniae situm est, Ubsola [1821 1Kb] destrueretur. Cujus intentionem pagani metuentes, placitum [Col. 0541B] cum rege suo tale constituisse dicuntur [1822 1Kb] , ut si ipse vellet esse christianus, optimam Suediae regionem, quam vellet, suo juri [1823 1Kb] teneret, in qua ecclesiam et christianitatem constituens, nemini de populo vim recedendi a cultura [1824 1Kb] deorum inferret, nisi qui sponte cuperet [1825 1Kb] ad Christum converti. Hujusmodi rex placito gavisus, mox in occidentali Gothia, quae Danis proxima est vel Nortmannis, ecclesiam Deo sedemque fundavit episcopalem. Haec est civitas Scarane [1826 1Kb] maxima [(515) 1Kb] , in qua, petente christianissimo rege Olaph, primus ab Unwano archiepiscopo Thurgot ordinatus est [1827 1Kb] . Ille vir [1828 1Kb] strennue legationem suam perfecit [1829 1Kb] in gentibus; duos nobiles populos Gothorum [(516) 1Kb] suo labore Christo lucratus est [1830 1Kb] [(517) 1Kb] .

[Col. 0541C] 57. Perque illum episcopum [1831 1Kb] rex Olaph ingentia metropolitae [1832 1Kb] Unwano direxit munera. Praeterea duos fertur idem rex habuisse filios, quos una cum uxore sua ac populo jussit [1833 1Kb] baptizari [1834 1Kb] . Eorum [1835 1Kb] alter, qui natus est a concubina, Emund nomen accepit [1836 1Kb] ; alter Anund, quem rex a legitima [Col. 0542A] genuit [1837 1Kb] , cognomento fidei et gratiae dictus est Jacobus, juvenis quidem aetate, verum sapientia et pietate praecessit omnes, qui fuerunt ante eum; nec quispiam [1838 1Kb] regum fuit populo Sueonum tam acceptus sicut Anundus.

58. ([42.] Cap. 95.) Eo tempore cum esset pax firma inter Sclavos et Transalbianos, Unwanus archiepiscopus metropolem [1839 1Kb] Hammaburg renovavit, clerumque dispersum colligens, magnam ibidem tam civium quam fratrum adunavit multitudinem. Itaque cum duce Bernardo frequenter inhabitans locum, saepe dimidium annum vixit in Hammaburg, gloriosissimum regem Chnut invitans [1840 1Kb] ad colloquium, Sclavorumque satrapas Utonem [(518) 1Kb] et Sedericum [1841 1Kb] [(519) 1Kb] . Tali modo pontifex Unwanus [Col. 0542B] domi forisque clarus, legationem suam in gentibus narratur implesse. Nunc ea [1842 1Kb] restant dicenda quae de martyrio regis Olaph, fama volante, [(520) 1Kb] cognovimus.

59. ([43.] Cap. 96.) Olaph igitur, clarissimus rex Nortmannorum, contra Chnut, regem Danorum, qui regnum suum impugnaverat [1843 1Kb] , perpetuo decertabat praelio. Tandemque ferunt beatissimum regem Olaph [1844 1Kb] seditione principum [1845 1Kb] , quorum mulieres ipse propter maleficia sustulit, a regno depulsum Norvegiae [1846 1Kb] . Et regnavit Chnut in Nortmannia simul et Dania et [1847 1Kb] , quod nulli regum prius contingere potuit, in Anglia [1848 1Kb] . Olaph vero [1849 1Kb] totam spem [1850 1Kb] suam in Deo [1851 1Kb] ponens, ad comprimendos [1852 1Kb] ydololatras denuo bellum instaurat. [Col. 0542C] Itaque de rege Sueonum [1853 1Kb] , cujus filiam habuit [1854 1Kb] , et populis Islanorum [1855 1Kb] infinitam congregans armatorum multitudinem, patrium regnum vi et armis recepit [1856 1Kb] . Rex igitur [1857 1Kb] christianissimus fortitudine in hostes et justitia in suos celebris, ad hoc se credidit in regnum a Deo restitutum, ut jam [Col. 0543A] tunc [1858 1Kb] nemini parcere debuisset [1859 1Kb] , qui vel magus permanere vellet, aut christianus fieri nollet [1860 1Kb] . Et jam magna ex parte votum implevit, cum pauci [1861 1Kb] qui remanserant ex magis, in ultionem eorum quos rex dampnavit, etiam ipsum obtruncare non dubitarunt [* 2Kb] . Alii 1862 1Kb] dicunt eum in bello peremptum [(521) 1Kb] , quidam vero [1863 1Kb] in medio populi circo ad ludibrium magis expositum. Sunt alii, qui asserunt [1864 1Kb] , illum in [1865 1Kb] gratiam regis Chnut latenter occisum, quod et magis [1866 1Kb] verum esse non diffidimus, eo quod regnum ejus invasit [1867 1Kb] . Igitur Olaph rex et martyr, ut credimus [1867* 1Kb] tali fine consummatus est; corpus [1868 1Kb] ejus in civitate magna regni sui Trondemnis [1869 1Kb] cum decenti est [1870 1Kb] honore tumulatum. Ubi hodieque [1871 1Kb] pluribus miraculis et [Col. 0543B] sanitatibus [1872 1Kb] , quae per eum fiunt, Dominus ostendere dignatur [1873 1Kb] , quanti meriti sit in coelis, qui sic glorificatur in terris. [Regnavit autem annis 12 [1874 1Kb] .] Agitur [1875 1Kb] festivitas ejus IV Kal. Augusti, omnibus septentrionalis occeani populis Nortmannorum [1876 1Kb] , Sueonum, Gothorum, [Semborum [1877 1Kb] ,] Danorum atque Sclavorum aeterno cultu memorabilis.

60. ([44.] Cap. 97.) Per idem tempus sermo est quendam [1878 1Kb] ab Anglia nomine Wolfredum, divini amoris instinctu Suediam ingressum, verbum Dei paganis cum magna fiducia praedicasse. Qui dum sua praedicatione multos ad christianam fidem convertisset, ydolum gentis nomine Thor, stans [1879 1Kb] in [Col. 0544A] concilio [1880 1Kb] paganorum coepit anathematizare; simulque arrepta bipenni simulacrum in frustra concidit. Et ille quidem [1881 1Kb] pro talibus ausis [(522) 1Kb] statim mille vulneribus confossus, animam laurea dignam martyrii transmisit in [1882 1Kb] coelum. Corpus ejus [1883 1Kb] barbari laniatum post multa ludibria merserunt in paludem. Haec veraciter comperta memoriae tradidi; quamvis sint et alia, quae adhuc scribi digna sint [1884 1Kb] . Verum de Unwano et quae suo tempore gesta sunt dictum est sufficienter et, sicut aestimo, fideliter. Apud Magedburg [1885 1Kb] ipso tempore Walthardo successit Gero [(523) 1Kb] , deinde Hunfrid, ambo viri sancti et episcopali nomine digni. Deinde obiit gloriosus archiepiscopus, qui transisse dicitur [1886 1Kb] VI Kalend. Februarii, anno Domini 1029 [(524) 1Kb] . [Col. 0544B] indictione 12, et sepultus est juxta decessorem [1887 1Kb] suum a latere sinistro.

61. ([45.] Cap. 98.) Libentius sedit annos fere quatuor [** 1Kb] . Is cum esset nepos 1888 1Kb] alterius Libentii, et tunc major domus praepositus, favore Gislae imperatricis ferulam suscepit a Conrado caesare, palleum vero a papa Johanne XIX [1889 1Kb] ; vir simplex ac [1890 1Kb] rectus ac timens Deum. Cumque omnibus esset affabilis, singulari quodam amore clerum dilexit, et [1891 1Kb] inopum necessitatibus erat valde compatiens. Ipse igitur vicum trans flumen [(525) 1Kb] ab incolis terrae pretio redemit, quem [1892 1Kb] fratribus offerens, 30 ex eo [per annum] [1893 1Kb] statuit dari convivia. At vero [Col. 0545A] xenodochii talem omnino sollicitudinem curavit habere, ut qui [1900 1Kb] in hac parte sola negligentias omnium praecessorum [1901 1Kb] sanare videretur. Adeo redundavit episcopatus ut [1902 1Kb] praepositura et xenodochium, ut vix egens quisquam posset inveniri. Forte [1903 1Kb] hoc videtur incredibile his, qui hujus temporis egestatem vident; nec fortasse quisquam tunc crederet, ea futura, quae nunc facta videntur. Libentius itaque bonus in praepositura, multo melior in cathedra, legationem suam ad gentes ferventi animo ingressus est.

62. [46.] Et [1904 1Kb] primo omnium concilians [1905 1Kb] sibi Chnut, regem Danorum, Gerbrando subrogavit in Seland Avoconem, in Aldinburg ordinavit Meinherum [1906 1Kb] , [* 1Kb] Thorgato 1907 1Kb] autem successorem posuit [Col. 0545B] de Ramsola Gotescalcum [1908 1Kb] episcopum. [** 1Kb] Illis namque diebus beatissimus Thorgat [1909 1Kb] episcopus pro labore praedicationis Bremae cum archiepiscopo diutius consistens, fertur [1910 1Kb] asperrimo leprae morbo percussus, diem vocationis suae cum magna expectasse [1911 1Kb] patientia. Tandemque bono fine consummatus, in basilica sancti Petri sepultus est. Ubi etiam [1912 1Kb] Folcwardus [1913 1Kb] et Harich et magnus [*** 1Kb] Othingar 1914 1Kb] et Poppo in pace quiescunt [1915 1Kb] . Aderant vero tunc archiepiscopo praedicatores inclyti, Othingar junior ex Danis [1916 1Kb] , Sigafrid a Suedia, Rodolf a Normannia episcopi, narrantes ei, quanta fecerit Dominus in salute gentium, quae cotidie convertebantur [1917 1Kb] . Quos [1918 1Kb] pontifex, ut par fuit, honorifice dimissos, ad praedicationem denuo misit.

[Col. 0546A] 63. ([47.] Cap. 99.) Tempore illo Conradus imperator filiam Chnut regis Heinrico [1919 1Kb] filio [1920 1Kb] accepit in matrimonium. Cum quibus statim regio [1921 1Kb] fastu Italiam ingressus est ad faciendam regno justitiam [1922 1Kb] , comitem habens itineris [1923 1Kb] Chnut regem [(527) 1Kb] , potentia trium regnorum barbaris gentibus valde terribilem [1924 1Kb] . Ille quidem [1925 1Kb] cum tres filios [(528) 1Kb] haberet, singulos super singula regna posuit, ipse aliquando visitans Danos, aliquando vero Nortmannos, saepissime autem sedit in Anglia.

64. ([48.] Cap. 100.) Archiepiscopus igitur metropolem Hammaburg crebro visitavit. Nam eo tempore virtute Chnut regis et Bernardi ducis pax firma trans Albiam fuit [**** 1Kb] , cum et [1926 1Kb] caesar bello [Col. 0546B] Winulos domuerit. Principes [1927 1Kb] eorum Gneus et Anatrog pagani erant; tercius vero [1928 1Kb] , Uto [1929 1Kb] , filius Mistiwoi [1930 1Kb] , male christianus. Unde etiam [1931 1Kb] pro crudelitate sua a quodam Saxonum transfuga interfectus est, habens filium Gotescalcum [1932 1Kb] , qui per idem tempus apud Luniburg [1933 1Kb] , monasterium ducis, litteralibus erudiebatur studiis, Gotescalco, Gothorum episcopo, ejusdem coenobii curam [1934 1Kb] agente. Verum is comperta morte parentis, ira et furore commotus [1935 1Kb] , rejectis cum fide litteris, arma corripuit [1936 1Kb] , amneque transmisso, inimicis Dei se conjunxit [1937 1Kb] Winulis. Quorum [1938 1Kb] auxilio christianos impugnans, multa milia Saxonum prostrasse dicitur [1939 1Kb] in patris vindictam [(529) 1Kb] . Hunc tandem, quasi principem latronum, Bernardus dux [Col. 0547A] capiens, in custodia [1943 1Kb] tenuit, virumque arbitrans fortissimum, injuncto [1944 1Kb] secum foedere, dimisit eum. Qui venit [1945 1Kb] ad Chnut regem, et cum [1946 1Kb] eo profectus in Angliam permansit ibi [1947 1Kb] multo tempore.

65. ([49.] Cap. 101.) Interea noster [1948 1Kb] archiepiscopus piis operibus coelo [1949 1Kb] semper intentus, ecclesiam suam episcopaliter exornavit et filios ecclesiae pastoraliter educavit, omnibus [1950 1Kb] acceptus, etiam, quod difficile est, principibus. Suo [1951 1Kb] tempore Bernardus dux et frater ejus Theodmarus ecclesiae nostrae multa bona fecerunt, exhortante piissima [* 1Kb] Emma (530) 1Kb] , quae Bremensem ecclesiam valde dilexit [1952 1Kb] , suumque tesaurum Deo et [1953 1Kb] genitrici ejus ac sancto [1954 1Kb] confessori Willehado [1955 1Kb] fere [Col. 0547B] otum optulit. Haec quoque [1956 1Kb] pro dilectione pontificis omnes ecclesiae filios, ut [1957 1Kb] sui essent, fovit. Inviderunt [1958 1Kb] nobis fata, ne diu frueremur tali pastore, qualis erat Libentius, dilectus, inquam, Deo et hominibus. Ipse, ut aiunt [1959 1Kb] , in festivitate sancti Bartholomaei apostoli duas [1960 1Kb] aegrescens missas celebravit, finitoque pro more psalterio, suis aeternum lugentibus, eadem die gaudens migravit ad Christum [1961 1Kb] . Obitus ejus contigit IX [1962 1Kb] Kal. Septembris. Quod est anno Domini 1032 [1963 1Kb] [(531) 1Kb] , indictione XIII [1964 1Kb] .

66. ([50.] Cap. 102.) Hermannus [** 1Kb] sedit annos [Col. 0548A] vix tres. Cambutam 1965 1Kb] pastoralem a caesare Conrado meruit, palleum a papa juniore [1966 1Kb] Benedicto, ab Halverstatensi choro electus, ejusdem ecclesiae fuit praepositus [(532) 1Kb] . Vir, ut aiunt, columbinae [1967 1Kb] simplicitatis, sed parum habens prudentiae serpentis [(533) 1Kb] ; ideoque facile deceptus est [1968 1Kb] a clyentibus. Raro parrochiam visitavit; semel Hammaburg accessit, et tunc cum exercitu veniens, episcopatum, quasi non suum, despoliavit, abiensque velut terram salsuginis derisit [1969 1Kb] . Rapacitatis incentor et auctor consiliorum quidam Macco [1970 1Kb] fuit, archiepiscopi vicedomnus. Ceterum nobiles viros habuit capellanos, Thiadricum [1971 1Kb] et [*** 1Kb] Suidgerum 1972 1Kb] , quem deinde Romana sedes appellavit Clementem [(534) 1Kb] . Subdiaconus [1973 1Kb] ejus fuit [1974 1Kb] [Col. 0548B] Adalbertus [1975 1Kb] , postea archiepiscopus Bremensis [1976 1Kb] , jam tunc minax vultu et habitu, verborumque altitudine suspectus audientibus. Pontifex igitur [1977 1Kb] parvipendens omnia, quae in episcopatu invenit, primo quidem musicum Guidonem [(535) 1Kb] adduxit Bremam, cujus instancia [1978 1Kb] correxit melodiam et claustralem disciplinam. Quod solum ex operibus ejus prospere cessit. Deinde antiquissimum sancti Mykaelis oratorium diruens, corpora trium decessorum [1979 1Kb] ejus, scilicet Adalgarii, Hogeri et Reginwardi [1980 1Kb] ab eo loco sustulit, ac recondidit eos [1981 1Kb] in majori basilica sub ipso [1982 1Kb] tribunali [**** 1Kb] . [Col. 0549A] Tunc [* 1Kb] magnum opus et utile ingressurus, murum civitati 1991 1Kb] circumdare voluit, vixque jactis fundamentis, cum opere vitam finivit. Ita ille magnus pontifex Heli, dum suos a rapina non corripuit [(537) 1Kb] , etiam in bonis aliquibus Deo ultionum [(538) 1Kb] displicuit (I Reg. III, 13). Mortuus est autem in episcopatu Halverstedensi [1992 1Kb] , dum esset in praedio [1993 1Kb] suo Hildinrode [1994 1Kb] . Corpus [1995 1Kb] ejus Bremam revectum subterratum est in medio chori. Obiit vero [1996 1Kb] XIV [1997 1Kb] Kal. Octobris.

67. ([51.] Cap. 103.) Bescelinus [1998 1Kb] , cognomento Alebrandus, sedit annos [1999 1Kb] decem [(539) 1Kb] , vir omni bonorum genere decoratus, episcopali officio dignus, dilectus Deo et hominibus. Hunc [2000 1Kb] nobis ecclesia praestitit Coloniensis. Imperator Conradus optulit ei [Col. 0549B] baculum [2001 1Kb] , Benedictus papa transmisit illi [2002 1Kb] palleum. Ordinatus est autem a suffraganeis et aliis. Saxoniae septem episcopis [(540) 1Kb] , et hoc in urbe metropoli Hammaburg cum ingenti gloria [(541) 1Kb] . Ad laudem beati viri parum est omne quod dicimus, a cujus laude necdum aliquem audivi discordantem. Ut enim brevi quodam indiculo complectamur ymaginem virtutis ejus, pater patriae fuit [(542) 1Kb] , decus cleri [2003 1Kb] et [2004 1Kb] salus populi, terror malepotentium [2005 1Kb] , exemplarque [2006 1Kb] benivolentium, egregius pietate, vel qui [2007 1Kb] omnia vellet ad perfectum [2008 1Kb] ducere; dicta et facta ejus omnia dulci memoria posteris comprehensa. Et cum omnibus esset talis, [Col. 0550A] qualem singuli desiderabant, singularis cura ejus et amor super clericis fuit [** 1Kb] , de quibus vix tolerare potuit, ut malum 2009 1Kb] diceretur verbum. Nam et claustrum renovavit, et mensam canonicis ipse primus instituit [*** 1Kb] . Prius enim cum praebenda tenuis 2010 1Kb] fere videretur, triginta convivia quae Libentius episcopus per annum dare [2011 1Kb] statuit, adjectis ex sua parte quibusdam decimis, ita ordinare videtur [2012 1Kb] , ut cotidie panis albus fratribus detur ultra solitam annonam, in dominicis vero diebus unicuique duplex mellitae copia. Nam et vinum dari fratribus contra naturam Saxoniae disposuit; quod etiam in diebus suis [2013 1Kb] ferme peregit. Composita [2014 1Kb] mensa, manum vertit ad claustrum, quod ipse [2015 1Kb] , dum prius ligneum esset, lapideum fecit, [Col. 0550B] forma. ut mos est, quadrangula [2016 1Kb] [(543) 1Kb] , vario cancellorum [2017 1Kb] ordine [(544) 1Kb] distinctum et visu delectabile. Deinde murum civitatis ab Herimanno decessore [2018 1Kb] orsum in giro construens, in aliquibus eum locis usque ad propugnacula erexit; alias quinque aut septem cubitorum altitudine semiperfectum dimisit. Cui [2019 1Kb] ab occasu contra forum [2020 1Kb] porta grandis inhaesit, superque portam firmissima turris, opere Italico munita, et septem ornata cameris ad diversam oppidi necessitatem.

68. ([52.] Cap. 104.) Haec dum Bremae operis insignia [(545) 1Kb] relinqueret, mox ad ecclesiae Hammaburgensis [2021 1Kb] aedificationem toto cordis amore [Col. 0551A] accingitur. Ibi enim post cladem Sclavanicam, quam supra [(548) 1Kb] contigisse retulimus, Unwanus archiepiscopus et cum eo dux Bernardus castrum [2032* 1Kb] nobile de ruinis antiquae civitatis elevantes, ecclesiam et diversoria construxerunt omnia lignea [(549) 1Kb] . Alebrandus vero pontifex adversum [2033 1Kb] crebras hostium incursiones aliquod [2034 1Kb] fortius praesidium pro inopia loci necessarium arbitratus, primo [2035 1Kb] omnium ecclesiam, quae constructa erat in matris Dei honore, lapide quadro [2036 1Kb] aedificavit. Aliam deinde sibi domum lapideam fecit, turribus et propugnaculis valde munitam. Cujus aemulatione operis dux provocatus, et ipse domum suis in eodem [2037 1Kb] castro [2038 1Kb] paravit. Ita prorsus civitate renovata, basilica eadem [(550) 1Kb] ex una parte habuit domum [Col. 0551B] episcopi, ex alia praetorium ducis [(551) 1Kb] . Voluit etiam nobilis archiepiscopus Hammaburg metropolem muro [2039 1Kb] circumdare ac munire turribus, [* 1Kb] nisi velocior 2040 1Kb] ejus transitus impedisset votum ejus.

69. ([53.] Cap. 105.) Trans Albiam [2041 1Kb] suo tempore ac per totum regnum pax firma erat. Principes Sclavorum Anatrog et Gneus et Ratibor, pacifice ad Hammaburg venientes, duci ac praesuli militabant. Sed cum diverso modo et tunc et nunc in gente Winulorum dux et episcopus laborarent, duce scilicet pro tributo, pontifice vero pro augenda christianitate laborantibus, videtur mihi jam dudum studio sacerdotum christianam religionem ibidem convaluisse [2042 1Kb] , si conversionem gentis avaricia principum non praepediret [** 1Kb] .

70. (Cap. 106.) Archiepiscopus igitur pro legatione [Col. 0552A] sibi ad gentes credita more praedecessorum 2043 1Kb] sollicitus, coadjutores praedicationis [2044 1Kb] ordinavit episcopos, Rodulfum [2045 1Kb] ex capellanis [2046 1Kb] in Sliaswig [(552) 1Kb] , Abhelinum [2047 1Kb] in Sclavaniam, Wal [2048 1Kb] a Bremensi [2049 1Kb] choro consecravit [2050 1Kb] in Ripam, ceteris [2051 1Kb] qui supra fuerunt [2052 1Kb] adhuc viventibus et in vinea Dei [2053 1Kb] non ociosis (Matth. XX, 3).

71. ([54.] Cap. 107.) Anno pontificis sexto [(553) 1Kb] manu fortis imperator Conradus [2054 1Kb] obiit et successit ei filius Heinricus, ille qui Ungros domuit [2055 1Kb] . Eodemque [2056 1Kb] tempore memorabiles aquilonis [2057 1Kb] reges obierunt Chnut [(554) 1Kb] et Olaph [(555) 1Kb] , germani fratres [(556) 1Kb] . Quorum alter, videlicet Olaph [2058 1Kb] rex Sueonum, successorem regni habuit filium, de quo supra diximus, Jacobum. Sub quo junior Suein [2059 1Kb] , [Col. 0552B] filius Wolf [2060 1Kb] , militavit in Suedia 12 annis, qui [2061 1Kb] retulit nobis, Jacobo regnante christianitatem late in Sueonia diffusam esse. Alter [2062 1Kb] frater [2063 1Kb] , scilicet Chnud, in Anglia decessit [2064 1Kb] , tenuitque regna Danorum, Anglorum ac Normannorum in ditione sua [2065 1Kb] per viginti duos annos.

72. (Cap. 108.) Post cujus [2066 1Kb] mortem, ut ipse disposuit, succedunt [2067 1Kb] in regnum filii ejus Haroldus in Angliam, Suein in Nortmanniam, Hardechnut [2068 1Kb] autem [2069 1Kb] in Daniam. Iste cum esset filius Imme [2070 1Kb] reginae, sororem habuit eam quam caesar Heinricus in conjugium postea recepit [2071 1Kb] : ceterum Suein et Harold a concubina geniti erant; qui, ut mos est barbaris, aequam tunc inter liberos Chnut sortiti sunt partem hereditatis. Haroldus [2072 1Kb] in Anglia triennium regnavit. Contra quem frater a Dania veniens, [Col. 0553A] in Flandria classem adunavit. Sed rex Anglorum, morte praeventus [(558) 1Kb] , bellum diremit. Hardechnut [2080 1Kb] Angliam simul possedit et Daniam.

73. ([55.] Cap. 109.) Illo tempore Suein junior, dum in Angliam iter ageret, tempestate [2081 1Kb] maritima Hadeloae [2082 1Kb] navibus appulit. Quem proxima quaeque locorum more pyratico vastantem, milites quidam archiepiscopi capiunt et in praesentiam ejus pertrahunt. Ille vero captivum cum honore recipiens Bremam duxit, et juncta secum amicitia post aliquot dies regie donatum permisit abire. Haec nobis de se rex ipse narravit, summa laude praedicans illum archiepiscopum, forma corporis et liberalitate [2083 1Kb] animi omnibus acceptum. Retulit etiam circumstantibus [2084 1Kb] de regio pontificis apparatu et [Col. 0553B] tesauro ecclesiae inaestimabili, quem se ait Bremae vidisse, et alia multa.

74. ([56.] Cap. 110.) [Alebrandus autem [2085 1Kb] archipraesul omnibus acceptus, a Bernardo duce ac germano ducis [2086 1Kb] Thiadmaro pro libertate [2087 1Kb] animi valde honoratus est. Solis invisus erat malefactoribus, sicut Utoni marchioni [(559) 1Kb] , cujus superbiam ipse confudit sua [2088 1Kb] magnanimitate [2089 1Kb] .] (Cap. 111, [57.]) Interea filiorum secundus Chnut, qui regnavit in Nortmannia, Suein, obiit [(560) 1Kb] . Tunc Nortmanni elegerunt Magnum, qui erat filius [2090 1Kb] Olaph martyris a concubina. Magnus [2091 1Kb] statim invadens Daniam, possedit duo regna, Hardechnut, rege Danorum, cum exercitu morante in Anglia. Qui mox adversus Magnum [* 1Kb] pugnaturus, consanguineum [Col. 0553C] 2092 1Kb] Suein classi praefecit. Suein [2093 1Kb] victus a Magno, cum in Angliam remearet, Hardechnut mortuum repperit [(561) 1Kb] . (Cap. 112.) [Ipso tempore ferunt Ascomannos et pyratas [2094 1Kb] per ostium Wirrahae progressos venisse usque ad Lismonam [2095 1Kb] [(562) 1Kb] , insperate omnia vastantes. Quibus inde redeuntibus [Col. 0554A] ad naves, bellum ad Aunon [(563) 1Kb] illatum est, ibique maxima pars eorum trucidata fertur [2096 1Kb] .] (Cap. 113.) (Judith. VIII, 29.) In cujus locum [2097 1Kb] Angli prius elegerunt fratrem [2098 1Kb] ejus Eduardum [(564) 1Kb] , quem de priori marito Imma genuit; vir sanctus [2099 1Kb] et timens Deum. Isque suspectum habens, Suein, quod sceptrum sibi Anglorum reposceret, cum tyranno pacem fecit, constituens eum proximum se mortuo [2100 1Kb] regni Anglorum heredem, vel [2101 1Kb] si filios susceperit [2102 1Kb] . Tali [2103 1Kb] pacto mitigatus Suein in Daniam remeavit. Multa praelia Suein cum Magno feruntur. Tociens Suein victus [2104 1Kb] , ad regem Sueonum fugiens pervenit Anundum.

75. ([58.] Cap. 114.) Victor [2105 1Kb] Magnus Daniam et Nortweiam optinuit [2106 1Kb] . Ad quem noster archiepiscopus [Col. 0554B] usque ad [2107 1Kb] Sliaswig pro colloquio venit [(565) 1Kb] , habens in comitatu suo ducem Bernardum et Thiadmarum, episcopum Hildinemensem [2108 1Kb] [(566) 1Kb] , et Rodulfum, ejusdem civitatis episcopum. [Iste Thiadmarus a Dania [2109 1Kb] oriundus, cum regina Gunhild [2110 1Kb] advenit, cujus patrocinio ille meruit Hildinensem episcopatum. Nam barbarice Tymme [2111 1Kb] vocabatur [2112 1Kb] ]. In eo [2113 1Kb] colloquio soror Magni regis [(567) 1Kb] Ordulfo, ducis filio, desponsatur. Qui vix peractis nuptiis, in gratiam cognati [2114 1Kb] Haroldum [2115 1Kb] quemdam, principem Danorum, redeuntem ab urbe apostolorum, trans Albiam obtruncavit innoxium [(568) 1Kb] . Causa mortis ea [2116 1Kb] fuit, quod de regali stirpe [2117 1Kb] Danorum genitus, proprior [2118 1Kb] sceptro videbatur quam Magnus [2119 1Kb] . Ea res initium [Col. 0554C] calamitatis peperit in familiam ducis.

[59.] Magnus autem rex pro justicia et fortitudine carus fuit [2120 1Kb] Danis, verum Sclavis terribilis, qui post mortem Chnut Daniam infestabant. Ratibor [2121 1Kb] , dux Sclavorum, interfectus est a Danis. [Ratibor iste Christianus erat, vir magnae potestatis inter [Col. 0555A] barbaros. Habuit enim filios octo, principes Sclavorum; qui omnes occisi sunt a Danis, dum patrem ulcisci quaesierunt [2123 1Kb] ]. Ad cujus mortem ulciscendam, jam tunc cum [2124 1Kb] exercitu Winuli venientes, usque ad Ripam vastandam [2125 1Kb] progressi sunt. Et forte Magnus rex tunc a Nordmannia rediens, Heidibam [2126 1Kb] appulit. Qui mox, Danorum copiis undique collectis, egredientes a Dania paganos in campestribus Heidibae [2127 1Kb] excepit [2128 1Kb] . Quindecim milia feruntur ibi occisa, et facta [2129 1Kb] est pax et leticia Christianis [2130 1Kb] omni tempore Magni. Eodem vero tempore Godescalcus [2131 1Kb] post mortem Chnut regis et filiorum ejus [2132 1Kb] rediens ab Anglia, contra Sclavaniam venit infestus, omnes impugnans, magnumque paganis terrorem incutiens. De cujus fortitudine [Col. 0555B] vel [2133 1Kb] potentia, quem super barbaros habuit, postea dicemus.

76. ([60.] Cap. 115.) Et haec quidem forinsecus dum varia sorte gesta sunt, in Bremis status rerum labefactari coepit:

   . . summisque [2134 1Kb] negatum
Stare diu [(569) 1Kb] ,
nostrae quoque invidit prosperitati. In diebus [2135 1Kb] illis nobilissima senatrix Emma obiit, uxor quondam Liutgeri [2136 1Kb] comitis, [et soror Meginwerki, episcopi Padarburnensis [2137 1Kb] ], sed jam vidua per annos quadraginta [2138 1Kb] [(570) 1Kb] , totum fere quem habuit ingentem tesaurum pauperibus et ecclesiis dispersit. Corpus ejus [2139 1Kb] requiescit in Bremensi ecclesia, anima ejus [2140 1Kb] gaudeat [2141 1Kb] in celesti requie. Illa [2142 1Kb] [Col. 0555C] dum adhuc viveret, Bremensi ecclesiae cortem Stiplaga [2143 1Kb] juxta Rhenum dedit [(571) 1Kb] . Lismona vero, nescio pro quo filiae delicto, in partem cessit imperatoris Conradi; pro qua re Gisla regina eo [Col. 0556A] tempore [Bremam accedens fratribus multa bona fecit, ecclesiae et omnibus indigenis, deinde] visitavit Lismonam [2144 1Kb] [cum archiepiscopo [2145 1Kb] ].

77. ([61.] Cap. 116.) Anno archiepiscopi penultimo [(572) 1Kb] domus sancti Petri Bremae conflagravit, ejusque flamma incendii claustrum cum officinis, urbem cum aedificiis totam consumpsit, veterisque habitaculi nullum remansit vestigium. Ibi sacrae tesaurus ecclesiae, ibi libri et vestes, ibi omnia ornamenta consumpta sunt [* 1Kb] . Et haec quidem rerum dampna facile possent recuperari, si majora non pateremur in moribus detrimenta. Multum 2146 1Kb] enim distant, ut quidam ait, dampna morum a dampnis temporalium rerum, cum illa intra nos sint, extra nos ista. Sane ex illo tempore fratribus, qui ante [Col. 0556B] canonice vixerant, extra claustrum vagantibus, regula sanctorum Patrum, per multa prius saecula studiose conservata, primo negligentius haberi coepit, deinde funditus abjecta consenuit. Et sunt anni ab ordinatione sancti Willehadi, cum Bremensis ecclesia fundata est, usque ad finem Alebrandi, quando eadem ecclesia combusta est, anni [2147 1Kb] ferme 270 [(573) 1Kb] .

78. ([62.] Cap. 117.) Combusta est autem intrante autumno, quod est III Idus Septembris; archiepiscopus eo tempore in Fresiam iter egit [** 1Kb] . Is, conflagratione templi audita, mox 2148 1Kb] pedem retorsit, jactisque sequenti aestate [2149 1Kb] fundamentis, ad formam Coloniensis ecclesiae [(574) 1Kb] disposuit hujus nostrae magnitudinem perducere [2150 1Kb] . Et profecto credimus [2151 1Kb] , [Col. 0556C] si longiorem sibi vitam fato concesserint [2152 1Kb] , omne opus ecclesiae finiturus erat paucis [2153 1Kb] annis. Tanta erat praesulis [2154 1Kb] animositas et instancia in omni opere, praecipue vero in templi aedificatione. [Col. 0557A] Porro sola aestas, quae inceperat hoc opus, fundamenta ecclesiae jacta, columpnas et arcus carum lateraque in altum erecta vidit. Transacta [2158 1Kb] hyeme, cum jam festivitas immineret paschalis [(576) 1Kb] , beatissimus pontifex Alebrandus [pridie ante [2159 1Kb] Dominicam coenam [(577) 1Kb] ], credo non inscius [2160 1Kb] vocationis suae, ab ecclesia Scirnbeki [2161 1Kb] [vel Stade, ut alii affirmant [2162 1Kb] ], nudis pedibus accessit Bremam. Ubi multa oratione cum lacrimis effusa, Deo et sanctis ejus commendavit ecclesiam. Cumque jam febribus tangeretur, navigio delatus [2163 1Kb] est ad Buciensem [2164 1Kb] praeposituram, ibique supervexit dies septem [* 1Kb] . Sic terrenum phase celestibus mutans azimis (Levitic. XXIII, 5, 6), anima ejus gaudens transivit ad Dominum. At vero corpus antistitis [Col. 0557B] cum ingenti luctu (578) 1Kb] sequentium et occurrentium [2165 1Kb] per alveum Wissulae [2166 1Kb] fluvii Bremam deportatum, in medio novae, quam ipse [2167 1Kb] orsus [2168 1Kb] est, basilicae tumulatum est. In quo scilicet [2169 1Kb] loco primum altare majus situm fuerat juxta mausoleum sancti Patris Willehadi. [63.] Per idem vero tempus [Col. 0558A] apud Magedburg felicis memoriae Hunfrid archiepiscopus obiit [(579) 1Kb] . Illique successit Engilhard, rejecto illo, qui sprevit episcopatum, Winthero [2170 1Kb] . Anno Domini 1043 contigit depositio dilecti Patris nostri [2171 1Kb] Alebrandi, circa diem XVII Kal. Maii. Haec est indictio [2172 1Kb] 11 [(580) 1Kb] . Vale in Christo, pastor amabilis, et tuo [2173 1Kb] gregi nunquam obliviscende. Transi a pascha coelorum, ubi cum agno paschali epuleris in azimis sinceritatis et veritatis (I Cor. V, 8). Recipere feliciter in aeterna tabernacula (Luc. XVI, 9), ubi cum angelis indeficua laeteris [2174 1Kb] beatitudine. Quamdiu enim temporali nobiscum fruebaris vita, pastoralis curae officia nobiliter implesti, vita et doctrina, omnia nobis dulcia. Nunc autem raptus es, ne malicia mutaret intellectum tuum; ideoque [Col. 0558B] pius Dominus properavit educere te de medio iniquitatum (Sap. IV, 10, 11, 14), ut fructum laborum tuorum pleniter reciperes [2175 1Kb] , etiamsi non feceras [2176 1Kb] omnia bona quae voluisti. Ergo justicia tua manet, et memoriale tuum non derelinquetur in saeculum saeculi.



INCIPIT LIBER TERTIUS [2177 1Kb] .
[Col. 0557]

Nomen Adalberti trutinat pars tertia libri [2178 1Kb] .

[Col. 0557C] 1. ([1] Cap. 118). Adalbertus archiepiscopus sedit annos unumdetriginta [2179 1Kb] [(581) 1Kb] . Virgam pastoralem suscepit ab Heinrico imperatore, filio Conradi, qui a Caesare Augusto Romanorum imperatorum nonagesimus erat in solio, exceptis illis, qui [2180 1Kb] simul regnabant cum alteris. Palleum [2181 1Kb] archiepiscopale, ut decessores [2182 1Kb] sui, per legatos [2183 1Kb] accepit a supradicto papa Benedicto, quem in ordine Romanorum pontificum post apostolos fuisse 147 mum repperimus. [Col. 0558C] Ordinatio ejus facta est Aquisgrani, praesente cum principibus caesare, 12 episcopis astantibus [2184 1Kb] et manum imponentibus [(582) 1Kb] . Cujus benedictionis copiam ipse sibi multociens maledicentibus objecit, subridens ac dicens [2185 1Kb] : se [2186 1Kb] non posse ab aliquo maledici, qui a tantis ecclesiae patriarchis [2187 1Kb] ab initio et [2188 1Kb] simul tam sollempniter benedictus fuerit. (Cap. 119.) De cujus viri gestis et moribus cum difficile sit aliquid dignum scribere, [Col. 0559A] ad scribendum nos ea [2192 1Kb] cogit necessitas, quoniam promisimus libri [2193 1Kb] hujus tenorem, o venerabilis praesul Liemare, usque ad diem tui pontificatus extendere. Unde licet stulte audacterque introierim hoc pelagus, nunc tamen haut inprudenter fecisse videar, si additus [2194 1Kb] properabo. In cujus littoris [2195 1Kb] accessione vix aliquem portum video inperitiae meae: ita plena sunt omnia scopulis invidiae detractationumque [2196 1Kb] asperitatibus, ut ea, quae laudaveris, adulatione carpant [2197 1Kb] , quae vero delicta reprehenderis, dicant fieri ex malivolentia [2198 1Kb] [(583) 1Kb] .

[2.] Cum tamen ille vir memorabilis omni genere laudum possit extolli, quod nobilis, quod pulcher, quod sapiens, quod eloquens, quod castus, quod sobrius [2199 1Kb] : haec omnia continebat in se ipso, et alia [Col. 0559B] item bona [2200 1Kb] , quae extrinsecus homini solent accedere [2201 1Kb] , ut sit dives, ut [2202 1Kb] felix, ut gloriam habeat, ut [2203 1Kb] potentiam, omnia sibi habunde fuerunt. Praeterea in legatione gentium, quod primum est Hammaburgensis ecclesiae officium, nemo unquam tam strennuus potuit inveniri. Item in divinis ministeriis sollempniter obeundis, in honore sedis apostolicae, in fidelitate rei publicae [2204 1Kb] , in sollicitudine etiam [2205 1Kb] suae parrochiae, vix potuit [2206 1Kb] habere comparem, aut qui in pastorali cura vigilantior esset in omnibus, si ita perseveraret [2207 1Kb] . Nam cum talis fuerit ab initio, circa finem deterior videbatur; ad quem virtutis suae defectum corruit vir non bene cautus tam sua negligentia, quam ceterorum inpellente malicia. De quibus suo loco postea latius dicetur. [Col. 0559C] Quoniam vero difficile est omnes viri actus aut bene aut pleniter aut in ordinem posse diffiniri [2208 1Kb] a me, praecipua gestorum ejus summatim quaeque delibans [2209 1Kb] , affectu condolentis ad eam pervenire desidero [2210 1Kb] calumpniam [2211 1Kb] , qua nobilis et dives parrochia Hammaburgensis et Bremensis, altera vastata [2212 1Kb] est a paganis, altera discerpta est [2213 1Kb] a pseudochristianis. Igitur narrationis initium tale faciam, ut statim ex moribus ejus possint omnia cognosci [(584) 1Kb] .

2. ([3.] Cap. 120.) Erat nimirum genere vir nobilissimus [(585) 1Kb] , honore primo, Halverstatensis [2214 1Kb] praepositus, ingenio acri [(586) 1Kb] et instructo multarum artium suppellectile; in divinis et humanis [(587) 1Kb] [Col. 0560A] prudentiae magnae, et ad ea, quae auditu vel studio collegit, retinenda et [2215 1Kb] proferenda memoriae [2216 1Kb] celebris, eloquentiae singularis. Tum praeterea, quod forma corporis erat speliosus, castitatis amator fuit. Largitas ejusmodi, ut petere haberet indignum, tarde aut humiliter acceperit, prompte vero hylariterque saepe non petentibus largiretur. Humilitas in eo dubia videbatur, quam solis exhibuit servis Dei, pauperibus et peregrinis, adeo ut saepe, antequam cubitum iret, triginta et amplius mendicantibus ipse genu flexo [2217 1Kb] pedes lavaret. Principibus autem saeculi et coaequalibus suis humiliari nullo modo voluit. In quos etiam tali [2218 1Kb] zelo exarsit aliquando, ut hos luxuriae, illos avaritiae, quosdam infidelitatis arguens, nulli demum parceret, [Col. 0560B] quem notabilem cognovit. Itaque multis virtutibus in unum vas congregatis, poterat vir talis esse dicique beatus, nisi unum vicium obstaret, cujus deformitas omnem decorem praesulis [2219 1Kb] obnubilarat [2220 1Kb] , hoc erat cenodoxia, familiaris divitum vernacula. Ea [2221 1Kb] prudenti viro talem [2222 1Kb] invidiam peperit, ut multi etiam bona, quae fecit plurima, dicerent fieri pro mundana gloria. Sed videant hujusmodi [2223 1Kb] ne temere illum judicent, hoc scientes, quod in rebus ambiguis absolutum non debet esse judicium, et [2224 1Kb] : »in [2225 1Kb] quo alterum judicas [2226 1Kb] , te ipsum condempnas [2227 1Kb] (Rom. II, 1).«

[4.] Nobis autem qui cum eo viximus cotidianamque viri conversationem [2228 1Kb] inspeximus, notum est, aliqua illum, sicut hominem, fecisse pro honore [Col. 0560C] saeculi, multa vero pro Dei timore, sicut bonum hominem. Et quamvis largitas ejus in cunctos [2229 1Kb] modum excederet, inveni tamen eam [2230 1Kb] largiendi rationem, quod pro ditanda ecclesia sua quosdam studuit obsequiis placare, sicut reges et eorum consilio proximos; alios autem qui ecclesiae suae aliquo modo nocere videbantur, acerrimo persecutus est odio, sicut duces nostros et nonnullos episcopos. Audivimus eum saepenumero [2231 1Kb] pro lucro ecclesiae suae se suosque parentes devovisse: Adeo, inquit, nemini parcam, nec mihi, nec fratribus, nec pecuniae, nec ipsi ecclesiae, ut episcopatus meus aliquando liberetur a jugo, vel par ceteris efficiatur. Quae omnia [melius] [2232 1Kb] in ipso hystoriae textu [2233 1Kb] pandentur, [Col. 0561A] ut videant sapientes, quam coacte et non temere, immo probabili ratione fecerit aliqua, in quibus desipuisse vel insanisse videtur [2234 1Kb] a non intelligentibus.

3. ([5.] Cap. 121.) Anno ordinationis suae primo, postquam pontifex sollempniter intronizatus est [2235 1Kb] , ecclesiae Bremae nuptias peregit. Videns basilicae noviter inceptae opus inmensum vires quaerere maximas, nimis praecipiti usus consilio, statim murum civitatis a decessoribus [2236 1Kb] orsum et quasi minus necessarium destrui fecit, jussitque lapides in templo poni. Nam et turris [2237 1Kb] speciosa, quam diximus septem cameris ornatam fuisse [2238 1Kb] [(588) 1Kb] , tunc funditus est diruta. Quid loquar de claustro, quod lapide polito constructum, pulcritudine sua visus [Col. 0561B] contuentium refecit? Et hoc praesul absque mora praecepit [2239 1Kb] dissipari, quasi aliud [2240 1Kb] pulcrius cito facturus. Cogitavit [2241 1Kb] enim, ut ipse nobis de ea re sciscitantibus aperuit, refectorium [2242 1Kb] , dormitorium, cellarium et ceteras fratrum officinas, omnia [2243 1Kb] ex lapide facere [2244 1Kb] , si locus aut ocium suppeditarent. Ad quae omnia cum sibi [2245 1Kb] habunde ad manus fore gloriaretur, ut pace fratrum dicam [(589) 1Kb] , solam clericorum et lapidum penuriam saepe [2246 1Kb] querebatur. Interea

Fervet opus. . . . . . .
surrexit ecclesiae murus [(590) 1Kb] , cujus formam ante Alebrandus ad instar Coloniensis incepit [(591) 1Kb] , ipse vero ad exemplum Beneventanae domus cogitavit perducere [(592) 1Kb] .

[Col. 0561C] 4. Anno tandem septimo incepti operis moles a fronte levata est, ac principale sanctuarii altare dedicatum in honore sanctae Mariae [(593) 1Kb] . Nam secundum in occidentali absida consecrandum altare disposuit in amore [2247 1Kb] sancti Petri, cujus sub invocatione legitur antiqua basilica extructa [2248 1Kb] . Emergentibus itaque multis archiepiscopo angustiis, mansit opus imperfectum ad annum pontificii 24 [2249 1Kb] , [Col. 0562A] cum et ego indignissimus ecclesiae Dei matricularius Bremam veni [(594) 1Kb] : et tunc demum templi parietes dealbantur [2250 1Kb] , occidentalisque cripta sancto Andreae dedicata est.

5. ([6.] Cap. 122.) Et quoniam magnus pontifex vidit ecclesiam et episcopatum [2251 1Kb] suum, quem decessoris [2252 1Kb] sui Adaldagi prudentia liberavit [2253 1Kb] , iniqua ducum potentia iterum vexari, summo nisu conatus est eandem ecclesiam pristinae libertati reddere [(595) 1Kb] , ita ut nec dux, nec comes, aut [2254 1Kb] aliqua judicialis persona quempiam districtum [2255 1Kb] aut potestatem haberet in suo episcopatu [(596) 1Kb] . Quod nisi per odium fieri nequivit, dum correpti pro nequitia principes ad iram magis accenderentur. Aiuntque Bernardum [2256 1Kb] ducem, cum pro nobilitate [Col. 0562B] ac sapientia suspectum habuerit [2257 1Kb] pontificem, saepe dixisse, illum quasi exploratorem positum in has regiones, qui infirma terrae alienigenis et caesari esset proditurus; ideoque dum ipse aut aliquis filiorum ejus advixerit, episcopum nunquam bonum diem habiturum in episcopatu. [7.] Quod verbum in pectus episcopi altius, quam [2258 1Kb] quisquam ratus erat, descendit. Itaque ex eo tempore ira et metu anxius, moliri, parare atque ea modo cum animo [2259 1Kb] habere [2260 1Kb] [(597) 1Kb] , quae duci et suis profutura non essent. Dissimulatoque animi dolore ad tempus, quod [2261 1Kb] alia via consilium non invenit [2262 1Kb] , totus confugit ad auxilium palatii, nec pepercit sibi ac [2263 1Kb] suis, aut ipsi episcopatui [2264 1Kb] , caesarem placando et aulicos, dummodo id efficeret, [Col. 0562C] quod [2265 1Kb] ecclesia esset libera [2266 1Kb] . Proinde visus est [2267 1Kb] tantos in curia labores tolerasse, tantas [2268 1Kb] ubique terrarum expeditiones [2269 1Kb] sponte cum suis desudasse, ut infatigabilem ejus viri [2270 1Kb] constantiam miratus caesar, ad omnia publicae rei consilia virum habere maluerit vel primum [2271 1Kb] .

6. (Cap. 123.) Expeditiones vero, quas in Ungriam, Sclavaniam [(598) 1Kb] , Italiam vel in Flandriam [Col. 0563A] [2272 1Kb] [(599) 1Kb] cum caesare pontifex egit [2273 1Kb] , multae sunt. Quae dum singulae magnis [2274 1Kb] episcopii sumptibus multisque familiarum oppressionibus exigerentur, duarum nos tantum facere mentionem cogimur, hoc est Italicae, quae prima fuit, vel Ungaricae, quae postrema, eo quod insignes prae ceteris fuerint, nobisque ambae infeliciter evenerunt. At [2275 1Kb] de Ungarica quidem dicetur in fine [(600) 1Kb] , nunc de Italica videamus.

7. ([8.] Cap. 124.) Heinricus [2276 1Kb] rex, domitis vel compositis Pannonum sedicionibus [(601) 1Kb] , ecclesiastica, ut dicitur [2277 1Kb] necessitate Romam tractus est [(602) 1Kb] , comitem habens cum ceteris imperii magnatibus et nostrum archiepiscopum. (An. 1046.) Ubi depositis, qui pro apostolica sede certaverant, Benedicto, [Col. 0563B] Gratiano [2278 1Kb] et Silvestro scismaticis, Adalbertus pontifex in papam eligi [2279 1Kb] debuit, nisi quod pro se collegam posuit [* 1Kb] Clementem 2280 1Kb] . A quo [2281 1Kb] rex Heinricus coronatus die natalis Domini [2282 1Kb] , imperator et augustus vocatus est.

8. ([9.] Cap. 125.) Post haec imperatorem ab Italia revertentem archiepiscopus noster fertur Bremam vocasse [2283 1Kb] , occasione data, quasi [2284 1Kb] , Lismonam [2285 1Kb] visere deberet vel regem Danorum invitare ad colloquium, sed revera ut fidem exploraret ducum. Imperator autem Bremae apparatu regio, sicut dignum fuit [2286 1Kb] , receptus, cortem quae Balga dicitur [(603) 1Kb] , fratribus optulit, ecclesiae vero comitatum Fresiae [(604) 1Kb] concessit, quem ante Gotafridus [(605) 1Kb] habuit. Caesar inde Lismonam veniens, mox, ut [Col. 0563C] aiunt, per [2287 1Kb] insidias a Thiedmaro comite circumventus [2288 1Kb] , archiepiscopi nostri studio defensus est [2289 1Kb] . Quare idem comes a caesare vocatus in jus, cum se purgare [2290 1Kb] duello mallet, a satellite suo [Col. 0564A] nomine Arnoldo [2291 1Kb] est interfectus [(606) 1Kb] . Qui et ipse non post multos dies a filio Thietmari comprehensus, et per tybias suspensus inter duos canes efflavit, unde et ipse ab imperatore comprehensus et perpetuo est exilio dampnatus [2292 1Kb] [(607) 1Kb] . Cujus mortem dux germanus [2293 1Kb] et filii ejus acerrime [2294 1Kb] zelantes in archiepiscopum, ex eo tempore ipsum et ecclesiam ejus et familiam ecclesiae [2295 1Kb] letali odio persecuti sunt. Cumque pax ficta interdum ambas conciliasse partes videretur [2296 1Kb] nichilominus tamen illi qui ducem secuntur [2297 1Kb] , antiqui memores odii, quod patres eorum exercuerunt [2298 1Kb] in ecclesiam, nostros impugnare [2299 1Kb] non cessarunt [2300 1Kb] affligentes omnibus modis. Exsurge ergo, Domine, et judica causam tuam, memor esto obprobrii servorum [Col. 0564B] tuorum (Psal. LXXIV, 22).

9. ([10.] Cap. 126.) Metropolitanus autem econtra [2301 1Kb] bonis studiis certans et beneficiis redimens tempus, quoniam dies mali erant, pacem cum ducibus fecit. Deinde vero sollicitudinem gerens parrochiae, aliquid [2302 1Kb] magnum vel se dignum [2303 1Kb] cogitavit ubique nobilitatis suae monumentum relinquere [2304 1Kb] . Et primo quidem floccipendens auream decessorum mediocritatem [(608) 1Kb] , vetera [2305 1Kb] contempsit. nova molitus omnia perficere. Igitur magnis animi et sumptuum [2306 1Kb] conatibus pugnans, ut Bremam similem ceteris efficeret urbibus [2307 1Kb] , statim ex bonis, quae ipse adquisivit, duas fecit praeposituras, unam sancto Willehado, ubi corpus ejus aut requiescit aut translatum est, alteram sancto Stephano, [Col. 0564C] cujus se famulum multociens gloriabatur [2308 1Kb] archiepiscopus [2309 1Kb] . Has duas construxit [2310 1Kb] a principio, verum et [2311 1Kb] alias postea fecit, hoc est in Bremis terciam sancto Paulo, de bonis quae hospitali [Col. 0565A] pertinebant; Liastimonae [2312 1Kb] quartam de praedio [2313 1Kb] ejusdem cortis; quintam voluit apud Stade [2314 1Kb] fieri, sextam vero trans Albiam in Sollonberg [2315 1Kb] [(610) 1Kb] . Septimam vero [2316 1Kb] incepit in Aspice, qui locus in Mindensi parrochia est silvestris et montuosus [2317 1Kb] [(611) 1Kb] . Octava est abbatia Gozzicana [2318 1Kb] juxta Salam flumen [2319 1Kb] , quae fundata est a parentibus archiepiscopi [(612) 1Kb] .

10. ([11.] Cap. 172) Alia etiam plurima diversis locis inchoavit opera, quorum pleraque defecerunt ipso adhuc vivo [2320 1Kb] et rei publicae negotiis intento [(613) 1Kb] ; sicut illa domus lapidea, quae in Aspice subito casu lapsa corruit, ipso praesente. Cetera vero ex raptu vel negligentia praepositorum dissipata probantur, in quos, comperta fraude, atrociter aliquando [Col. 0565B] ultus est archiepiscopus. Qua in re videri potest eorum [2321-22 1Kb] nequitia, quibus ille fidem plus justo habuit [2323 1Kb] , voluntatem praesulis a bono incepto saepe conversam [(614) 1Kb] . (Cap. 128.) Et res quidem domesticae a principio bene ac laudabiliter ab illo viro provisae sunt. Quae autem foris pro legatione gentium acta sint, consequens sermo breviter declarabit.

11. [12.] Metropolitanus [2324 1Kb] statim ut ingressus est episcopatum, ad reges aquilonis pro amicitia legatos misit. Epistolas quoque commonitorias sparsit per omnem Daniam sive Nortmanniam ac [2325 1Kb] Suediam et usque ad [2326 1Kb] fines terrae, exhortans episcopos et presbyteros in illis partibus degentes, ut ecclesias domini nostri Jesu Christi fideliter [Col. 0565C] custodirent atque [2327 1Kb] ad conversionem paganorum accederent intrepidi.

[Col. 0566A] (Cap. 129.) Magnus eo tempore simul tenebat duo regna, Danorum videlicet atque Nortmannorum, Jacobus adhuc in Suedia [2328 1Kb] sceptrum habuit [2329 1Kb] . Cujus [2330 1Kb] auxilio Suein [* 1Kb] et Tuph 2331 1Kb] ducis effultus Magnum pepulit a Dania. Qui [2332 1Kb] denuo bellum instaurans [2333 1Kb] , obiit in navibus [(615) 1Kb] . Suein [2334 1Kb] duo regna possedit, classemque parasse dicitur, ut Angliam suo juri subjiceret [2335 1Kb] . Verum sanctissimus rex [2336 1Kb] Edwardus cum justicia regnum gubernaret, tunc quoque pacem eligens, victori obtulit tributum, statuens eum, [ut supra dictum est [2337 1Kb] [(616) 1Kb] ,] post se regni heredem. Cumque [2338 1Kb] rex [2339 1Kb] juvenis Suein tria pro libitu suo regna tenuerit [2340 1Kb] , mox succedentibus prosperis, oblitus est celestis regis [2341 1Kb] et consanguineam [2342 1Kb] a Suedia [Col. 0566B] duxit uxorem [(617) 1Kb] . Quod [2343 1Kb] domno archiepiscopo valde displicuit, furentemque regem [2344 1Kb] , missis legatis ad eum, de scelere [2345 1Kb] terribiliter increpuit [2346 1Kb] , postremo, nisi resipuerit [2347 1Kb] , excommunicationis gladio feriendum esse [minatus est [2348 1Kb] ]. Tunc ille conversus in furorem, minabatur [2349 1Kb] omnem Hammaburgensem parrochiam vastare et exscindere. Ad quas minas imperterritus noster [2350 1Kb] archiepiscopus arguens et obsecrans perstitit immobilis, donec tandem flexus Danorum tyrannus per litteras papae, libellum repudii dedit consobrinae. Nec tamen rex sacerdotum admonitionibus aurem praebuit, sed mox [2351 1Kb] ut consobrinam a se dimisit, alias itemque [2352 1Kb] alias uxores et [2353 1Kb] concubinas assumpsit, et suscitavit ei Dominus inimicos [Col. 0566C] in circuitu multos, sicut Salemoni [2354 1Kb] fecit proprios servos [2355 1Kb] (III Reg. XI, 14).

[Col. 0567A] 12. ([13.] Cap. 130.) Haroldus [* 1Kb] 2358 1Kb] quidam [2359 1Kb] [(620) 1Kb] , frater Olaph regis et martyris, vivente adhuc germano [2360 1Kb] patriam egressus est [2361 1Kb] . Constantinopolim exul abiit [2362 1Kb] , ubi miles imperatoris effectus, multa praelia contra Sarracenos in mari et Scitas in terra gessit [2363 1Kb] , fortitudine clarus et divitiis [2364 1Kb] auctus vehementer [(621) 1Kb] . Is vero [2365 1Kb] defuncto fratre, cum in patriam revocatus fuerit [2366 1Kb] , Suein consanguineum [2367 1Kb] regnantem repperit [** 1Kb] . Cujus ut dicitur 2368 1Kb] , se manibus tradens, sacramentum fidelitatis exhibuit victori, et patrium regnum pro ducatu [2369 1Kb] accepit in beneficium. Sed mox [2370 1Kb] ut ad suos venit et Nortmannos sibi fideles esse persensit, facile ad rebellandum persuasus, omnia Danorum maritima ferro vastavit et igne. [Col. 0567B] Et tunc Arhusin [2371 1Kb] ecclesia incensa ac [2372 1Kb] Sliaswig depraedata est. Suein [2373 1Kb] rex terga vertit. Inter Haroldum et Suein [2374 1Kb] praelium fuit omnibus [2375 1Kb] diebus vitae eorum [(622) 1Kb] . [*** 3Kb]

13. (14.] Cap. 131.) Simul eo [2376 1Kb] tempore separabant se Angli a regno Danorum, filiis Gudwini rebellionis auctoribus, quos amitae regis Danorum filios esse diximus [(623) 1Kb] , et quorum sororem Eduardus [2377 1Kb] rex duxit uxorem. Hii [2378 1Kb] namque facta conspiratione, fratres Suein regis, qui in Anglia [Col. 0568A] duces erant, alterum [2379 1Kb] Bern [2380 1Kb] statim obtruncant, alterum [2381 1Kb] Osbern [2382 1Kb] cum suis omnibus ejecerunt a patria [(624) 1Kb] . Et tenuerunt Angliam in ditione sua, Eduardo tantum [2383 1Kb] vita et inani regis nomine [(625) 1Kb] contento.

14. ([15.] Cap. 132.) Cum [2384 1Kb] haec ibi gesta essent, Christianissimus rex Sueonum Jacobus mi gravit e [2385 1Kb] saeculo, et successit ei frater ejus Emund [Gamul [2386 1Kb] ] pessimus. Nam iste a concubina Olaph natus erat, et cum baptizatus esset, non multum de nostra [2387 1Kb] religione curavit, habuitque secum quendam episcopum nomine Osmund [(626) 1Kb] , acephalum, quem dudum Sigafridus, Nortmannorum episcopus, Bremae scolis docendum commendavit. Verum is postea beneficiorum oblitus, pro [Col. 0568B] ordinatione Romam accessit, indeque repulsus, per multa loca circuivit [2388 1Kb] erroneus, et sic demum ordinari meruit a quodam Polaniae archiepiscopo. Tunc [2389 1Kb] veniens in Suediam, jactavit se a papa consecratum in [2390 1Kb] illas partes archiepiscopum. Sed cum noster archiepiscopus legatos suos ad Gamulan [2391 1Kb] regem dirigeret [2392 1Kb] , invenerunt ibi eundem girovagum Osmund, archiepiscopali more crucem prae [2393 1Kb] se ferentem. Audierunt etiam, quod barbaros adhuc neophitos non sana fidei nostrae doctrina [Col. 0569A] corruperit. Quorum ille praesentia territus, solitis populum regemque impulit [2415 1Kb] dolis, ut legati repellerentur, quasi non habentes sygillum apostolici. Et illi [2416 1Kb] quidem ibant gaudentes a conspectu concilii, quoniam digni habiti sunt pro nomine Jesu contumeliam pati (Act. V, 41). Erant autem legati fratres Bremensis [* 1Kb] ecclesiae, quorum potissimus [2417 1Kb] fuit Adalwardus [2418 1Kb] senior [2419 1Kb] , olim nostri claustri decanus, verum tunc [2420 1Kb] Sueonum genti ordinatus episcopus [(630) 1Kb] . ([16.] Cap. 133.) De cujus viri virtutibus multa possent dici, nisi properaremus ad alia. Legatos [2421 1Kb] igitur [2422 1Kb] tali modo a Sueonibus repulsos [2423 1Kb] fertur [2424 1Kb] quidam nepos an [2425 1Kb] privignus regis, ignoro, prosecutus [2426 1Kb] esse [2427 1Kb] , cum lacrimis suppliciter se commendans [Col. 0569B] orationibus eorum. Nomen ei Stinkil [2428 1Kb] erat: is solus misericordia motus super fratres, optulit eis munera, transmisitque eos per montana Suedorum salvos [2429 1Kb] usque ad sanctissimam Gunhild [** 1Kb] vel Giuthe [2430 1Kb] ] reginam, quae a rege Danorum pro consanguinitate separata, in praediis suis trans Daniam commorata est, hospitalitati elemosinisque vacans, et ceteris operibus sanctitatis insistens. Ea [2431 1Kb] legatos cum ingenti honore [(631) 1Kb] quasi a Deo missos recipiens, magna per eos xenia [2432 1Kb] misit archiepiscopo.

15. ([17.] Cap. 134.) Interea Sueones, qui episcopum suum repulerunt [2433 1Kb] , divina ultio secuta [2434 1Kb] est. Et primo quidem filius regis nomine Anund [2435 1Kb] , a patre missus ad dilatandum [2436 1Kb] imperium, cum in patriam feminarum pervenisset [2437 1Kb] quas nos arbitramur [Col. 0569C] Amazonas esse [2438 1Kb] [(632) 1Kb] , veneno, quod illae [2439 1Kb] fontibus immiscuerunt, tam ipse [2440 1Kb] quam exercitus ejus perierunt. Deinde cum aliis cladibus tanta siccitas et frugum sterilitas Sueones afflixit, [Col. 0570A] ut missis ad archiepiscopum legatis, episcopum suum reposcerent, cum satisfactione fidem gentis pollicentes. Gavisus igitur [2441 1Kb] pontifex, petenti gregi volentem dedit [2442 1Kb] pastorem. Qui deinde [2443 1Kb] perveniens in Sueoniam, tanta omnium alacritate suscipi meruit, ut gentem Wirmilanorum [2444 1Kb] [(633) 1Kb] integram Christo lucratus, etiam miracula virtutum in populo fecisse dicatur. Eodem tempore mortuus est rex Sueonum Emund, post quem levatur in regnum nepos ejus [2445 1Kb] Stinkel [2446 1Kb] , de quo supra diximus [*** 1Kb] . Qui fidelis erat domino Jesu Christo, et de religione ejus 2447 1Kb] testimonium perhibebant omnes fratres nostri [2448 1Kb] , qui eas partes adierant. Haec de Sueonibus suo tempore gesta domnus [2449 1Kb] Adalbertus archiepiscopus amplifico [2450 1Kb] sermone ut solebat [2451 1Kb] , omnia [Col. 0570B] describens, etiam visionem quandam episcopi Adalwardi [2452 1Kb] , qua monitus est, ut evangelizandi gratia pergere non tardaret, curavit adnectere.

16. ([18.] Cap. 135.) In Nortmannia [2453 1Kb] quoque res magnae gestae [2454 1Kb] sunt illo tempore, quo rex Haraldus [2455 1Kb] crudelitate sua omnes tyrannorum excessit furores. Multae [2456 1Kb] ecclesiae per illum virum [2457 1Kb] dirutae, multi Christiani ab illo [2458 1Kb] per supplicia sunt [2459 1Kb] necati. Erat [2460 1Kb] vir potens et clarus victoriis, qui prius in Graecia et in [2461 1Kb] Scythiae regionibus multa contra barbaros praelia confecit [2462 1Kb] [(634) 1Kb] . Postquam vero in patriam venit, nunquam quietus fuit a bellis, fulmen septentrionis, fatale malum [2463 1Kb] omnibus Danorum insulis [(635) 1Kb] . Ille vir omnes Sclavorum maritimas regiones depraedavit; ille Orchadas [Col. 0570C] insulas suae ditioni subjecit; ille cruentum imperium usque ad Island [2464 1Kb] extendit. Itaque multis imperans nationibus, propter avaritiam et crudelitatem suam omnibus erat invisus [(636) 1Kb] . Serviebat [Col. 0571A] etiam mateficis artibus, non attendens miser, quod sanctissimus germanus ejus talia monstra eradicavit a regno [(637) 1Kb] , pro amplectenda norma Christianitatis certans usque ad sanguinem [2472 1Kb] . Cujus egregia merita testantur haec miracula, quae cotidie fiunt ad sepulcrum regis in civitate Trondemnis [2473 1Kb] . [19.] Videbat haec ille derelictus a Deo, nichilque compunctus, oblationes quoque ac tesauros, qui summa fidelium devotione collati sunt ad tumulum fratris, ipse Haroldus unca manu [(638) 1Kb] corradens [2474 1Kb] , militibus dispersit. Pro quibus causis archiepiscopus zelo Dei tactus, legatos suos direxit [* 1Kb] ad eundem regem, tyrannicas praesumptiones 2475 1Kb] ejus litteris [2476 1Kb] increpans, spetialiter vero admonens de oblationibus, quas non liceret in usum cedere laicorum, [Col. 0571B] et de episcopis suis [2477 1Kb] , quos in Gallia vel in [2478 1Kb] Anglia contra fas ordinare fecerat [2479 1Kb] se contempto, per quem auctoritate sedis apostolicae deberent juste ordinari [2480 1Kb] . Ad haec mandata commotus ad [2481 1Kb] iram tyrannus, legatos [2482 1Kb] pontificis spretos abire praecepit, clamitans [2483 1Kb] , se nescire quis sit archiepiscopus aut potens in Norvegia [2484 1Kb] , nisi solus Haroldus. Et alia plurima deinde fecit et dixit, quae superbiae ejus proximam intentabant [2485 1Kb] ruinam [(639) 1Kb] . Nam et papa Alexander confestim, missis ad eundem regem litteris [** 2Kb] , praecepit, ut tam ipse quam episcopi sui vicario sedis apostolicae dignam subjectionis exhibeant 2486 1Kb] reverentiam.

[Col. 0572A] 17. ([20.] Cap. 136.) His apud Nortmanniam gestis, magnopere studuit archiepiscopus, ut regi Danorum conciliaretur, quem prius offensum habuit in repudio consobrinae. Scivit enim, si talem virum [(640) 1Kb] ad se colligeret, leviorem sibi ad cetera, quae in animo gessit [(641) 1Kb] , introitum fore. Mox igitur mediante gratia largitatis, quam in omnes habuit, venit in [2487 1Kb] Sliaswig, ubi facile notus et reconciliatus superbo regi, muneribus atque conviviis certavit archiepiscopalem potentiam regalibus anteferre diviciis. Denique, sicut mos est inter barbaros, ad confirmandum pactum federis opulentum [2488 1Kb] convivium habetur [2489 1Kb] vicissim per octo dies. De multis rebus ecclesiasticis ibi disponitur [2490 1Kb] , de pace Christianorum, de [2491 1Kb] conversione paganorum ibi [Col. 0572B] consulitur. Ita pontifex cum gaudio domum reversus, persuasit caesari [(642) 1Kb] , ut evocatus rex Danorum in Saxoniam, uterque [2492 1Kb] alteri perpetuam juraret amicitiam [2493 1Kb] . Cujus federis [2494 1Kb] beneficio multum lucri suscepit nostra ecclesia, et legatio borealium nationum, cooperante [2495 1Kb] Suein rege [2496 1Kb] , prosperis semper aucta est incrementis.

18. ([21.] Cap. 137.) Trans Albiam vero et in Sclavania res nostrae adhuc magna gerebantur prosperitate. Godescalcus enim, de quo supra dictum est, vir prudentia et fortitudine praedicandus, accepta in uxorem filia regis Danorum, Sclavos ita perdomuit, ut eum quasi regem timerent, tributa [Col. 0573A] efferentes [2508 1Kb] et pacem cum subjectione petentes [2509 1Kb] . Qua temporis occasione nostra Hammaburg pacem habuit et Sclavania sacerdotibus ecclesiisque plena fuit. Godescalcus igitur, vir religiosus ac timens Deum, archiepiscopo etiam familiaris, Hammaburg ut matrem colebat. Ad quam solvendorum causa votorum solitus erat frequenter venire. In Sclavania citeriori [2510 1Kb] nemo unquam surrexit potentior et tam fervidus Christianae religionis propagator. Etenim si vita ei longior concederetur, omnes paganos ad [2511 1Kb] Christianitatem cogere disposuit, cum fere terciam partem converteret eorum, qui prius sub avo ejus [Mistiwoi [2512 1Kb] ] relapsi sunt ad paganitatem [* 1Kb] .

19. (22.] Cap. 138.) Igitur omnes populi Sclavorum, [Col. 0573B] qui ad Hammaburgensem respiciunt dyocesim, sub illo [2513 1Kb] principe Christianam fidem coluerunt [2514 1Kb] devote [2515 1Kb] , hoc est Waigri [2516 1Kb] Obodriti vel Reregi [2517 1Kb] vel [2518 1Kb] Polabingi, item Linoges [2519 1Kb] , Warnabi, Chizzini [2520 1Kb] et Circipani, usque ad [** 1Kb] Panem 2520* 1Kb] fluvium [2521 1Kb] , quem nostrae privilegia ecclesiae vocant Penem. Provinciae jam plenae erant ecclesiis, ecclesiae autem sacerdotibus; sacerdotes vero libere agebant in his quae ad Deum pertinent [2522 1Kb] . Quorum mediastinus [2523 1Kb] , princeps Gotescalcus, dicitur tanto religionis arsisse [2524 1Kb] studio, ut oblitus ordinis sui, frequenter in ecclesia sermonem exhortacionis ad populum fecerit, ea, quae mystice ab episcopis dicebantur vel [2525 1Kb] presbyteris [2526 1Kb] , ipse [2527 1Kb] cupiens Sclavanicis verbis reddere [Col. 0573C] planiora. Infinitus erat numerus eorum qui cotidie convertebantur [2528 1Kb] , adeo ut pro sacerdotibus in totas [(643) 1Kb] mitteretur provincias. Tunc etiam [2529 1Kb] [Col. 0574A] per singulas urbes coenobia fiebant sanctorum virorum canonice viventium, item monachorum atque sanctimonialium, sicut testantur hii, qui in Leubice [2530 1Kb] , Aldinburg, Lontio [2531 1Kb] , Razzispurg [2532 1Kb] , et in aliis civitatibus singulas viderunt. In Magnopoli vero, quae est civitas inclita [2533 1Kb] Obodritorum, tres fuisse congregationes Deo servientium referunt [2534 1Kb] .

20. ([23.] Cap. 139.) Gratulabatur [2535 1Kb] archiepiscopus de novella plantatione ecclesiarum, misitque de suis episcopis et presbyteris viros ad principem sapientes, qui rudes in Christianitate populos confortarent. Ordinavit autem in Aldinburg, defuncto Abhelino [2536 1Kb] , monachum Ezzonem [2537 1Kb] , Johannem Scotum constituit [2538 1Kb] in Magnopolim [2539 1Kb] ; in Razzisburg esse disposuit Aristonem quendam ab Iherosolimis [Col. 0574B] venientem [(644) 1Kb] , et alios alibi. Praeterea cum ipse veniret in Hammaburg, eundem Gotescalcum principem invitavit [2540 1Kb] ad colloquium, magnopere illum [2541 1Kb] exhortans, ut inceptum pro Christo laborem constanter ad finem perducat, victoriam illi pollicens affuturam in omnibus, postremo, si quid patiatur adversitatis pro nomine Christi, beatum fore; multa [2542 1Kb] illi de conversione paganorum in coelo reposita praemia, multas [2543 1Kb] coronas de singulorum salute venturas. Eisdem verbis et ad idem studium hortabatur metropolitanus regem Danorum qui ad eum juxta Egdorem [2544 1Kb] fluvium consistentem multociens venit, omnia quae de scripturis ab illo proferebantur, subtiliter notans memoriterque retinens, excepto quod de gula et mulieribus, quae [Col. 0574C] vitia naturalia sunt illis gentibus, persuaderi non potuit; ad cetera [2545 1Kb] omnia pontifici rex fuit obediens et moriger [2546 1Kb] . [*** 1Kb]

[Col. 0575A] 21. (24.] Cap. 140.) Per idem tempus in Sclavania res maximae gestae sunt, quae posteris ad gloriam Dei non sunt reticendae, quoniam Deus ultionum libere [2556 1Kb] egit, reddens retributionem superbis (Psal. XCIII, 1). Itaque [2557 1Kb] cum malti sint Winulorum [2558 1Kb] populi fortitudine celebres, soli quatuor sunt, qui ab illis Wilzi, a nobis [2559 1Kb] dicuntur Leutici [2560 1Kb] , inter quos de nobilitate potentiaque contenditur. Hii sunt scilicet Chizzini et Circipani, qui habitant citra Panim fluvium, Tholosantes et Retheri [2561 1Kb] , qui [2562 1Kb] ultra Panim degunt [(645) 1Kb] . Cumque lis perveniret [2563 1Kb] ad bellum, Tholosantes et Retheri, quamvis auxilio Chizzinos [2564 1Kb] haberent, nichilominus victi sunt a Circipanis. Iterum [2565 1Kb] instauratum [2566 1Kb] est praelium et contriti sunt Rederi [2567 1Kb] : temptatum est tertio [Col. 0575B] et Circipani victores abierunt. Tunc illi, qui victi sunt [2568 1Kb] , principem Godescalcum ducemque Bernardum et regem Danorum accitos in auxilium super hostes duxerunt, ingentemque trium regum [2569 1Kb] exercitum suis nutrierunt stipendiis per septem ebdomadas, Circipanis viriliter repugnantibus. Multa [2570 1Kb] milia paganorum hinc inde prostrati sunt, plures abducti in captivitatem. Tandem Circipani [2571 1Kb] 13 milia [2572 1Kb] talenta regibus offerentes, pacem adepti [2573 1Kb] sunt. Nostri cum triumpho redierunt [2574 1Kb] , de Christianitate nullus sermo, victores tantum [2575 1Kb] praedae intenti [2576 1Kb] [(646) 1Kb] . Haec est virtus Circipanorum, qui pertinent ad Hammaburgensem episcopatum [2577 1Kb] . Quidam nobilis homo de Nordalbingis narravit mihi haec et alia veraciter ita gesta esse [2578 1Kb] .

[Col. 0575C] 22. ([25.] Cap. 141.) Audivi etiam, cum veracissimus rex Danorum sermocinando eadem replicaret, populos Sclaveram jamdudum procul dubio facile converti posse [2579 1Kb] ad Christianitatem, nisi obstitisset avaricia Saxonum: Quibus, inquit, mens pronior est ad pensionem [2580 1Kb] vectigalium, quam ad conversionem gentilium. Nec attendunt miseri, quam magnum [2581 1Kb] periculum suae cupiditatis luant [(647) 1Kb] , qui Christianitatem in Sclavania primo per avariciam [Col. 0576A] turbabant [2582 1Kb] , deinde per crudelitatem subjectos ad rebellandum coegerunt, et nunc salutem eorum, qui vellent credere, pecuniam solam exigendo contempnunt. Ergo justo Dei judicio videmus eos praevalere super nos, qui permissu Dei ad hoc indurati sunt, ut per illos nostra flagelletur iniquitas [* 1Kb] . Nam revera, sicut peccantes superari videmur 2583 1Kb] ab hostibus, ita conversi victores hostium crimus; a quibus, si tantum fidem posceremus, et illi jam salvi essent et nos certe essemus in pace.

23. ([26.] Cap. 142.) Haec dum forinsecus in legatione gentium ecclesiae nostrae ministerio gererentur, domnus metropolitanus Adalbertus, adhuc bonis intentus studiis, vigilanter et magnopere providit, ne sua quapiam negligentia pastorale officium minus [Col. 0576B] habere videretur, in ea scilicet, qua gloriatur apostolus, sollicitudine (II Cor. VII, 12) omnium ecclesiarum. Itaque domi forisque clarus, taliter se gessit, ut par divitum majorque magnatium [2584 1Kb] , nichilominus pater orphanorum judexque viduarum [(648) 1Kb] esse certaret [2585 1Kb] , talem curam habens omnium, ut necessitatibus etiam minimorum [2586 1Kb] sollertissimus provisor adesset. Cumque terrenis gravatus negotiis et [2587 1Kb] spiritalia [2588 1Kb] mox languescere cogeretur, in sola gentium legatione permansit integer officii et sine querela, et talis, qualem et tempora et mores hominum mallent habere. Ita affabilis, ita largus, ita hospitalis [2589 1Kb] , ita cupidus divinae pariter et [2590 1Kb] humanae gloriae, ut parvula Brema, ex illius virtute instar Romae divulgata, ab [Col. 0576C] omnibus terrarum partibus devote peteretur, maxime ab omnibus aquilonis [2591 1Kb] populis. Inter quos extremi [2592 1Kb] venerant Islani, Gronlani et Orchadum [2593 1Kb] legati [2594 1Kb] , petentes ut praedicatores illuc [2595 1Kb] dirigeret; quod et fecit.

24. (Cap. 143.) In diebus illis Wal [2596 1Kb] , Danorum episcopus [(649) 1Kb] , migravit e seculo. Cujus diocesim rex Suein in quatuor episcopatus distribuens, praebente [2597 1Kb] suam auctoritatem metropolitano singulis [Col. 0577A] suos intronizavit episcopos [(650) 1Kb] . Tunc etiam [2601 1Kb] pontifex noster in Suigiam [2602 1Kb] vel [2603 1Kb] Norvegiam [2604 1Kb] et in [2605 1Kb] insulas maris ad messem Dominicam operarios misit. De quorum ordinatione singulorum habundantius dicetur in fine [(651) 1Kb] .

25. [2606 1Kb] ([27] Cap. 144.) Tocius itaque [2607 1Kb] parrochiae suae diligentissimam adhibens provisionem metropolem Hammaburg in principio leticiae [2608 1Kb] posuit archiepiscopus, fecundissimam gentium [2609 1Kb] matrem illam appellans, omnique devotionis officio venerandam, protestatus [2610 1Kb] , ei tanto majorem offerri debere consolationem, quanto majori plaga et propioribus insidiis et tam longiturna [2611 1Kb] paganorum infestatione cribraretur [(652) 1Kb] . Ergo accepta pace temporum, dum saepe meditatus est Hammaburgensem [Col. 0577B] munire simulque ornare toparchiam [2612 1Kb] , quod dam utile opus inchoare [2613 1Kb] contra incursus barbaricos, in quo et populus et ecclesia [2614 1Kb] Nordalbingorum perhenne haberent [2615 1Kb] praesidium. Igitur cum provincia Sturmariorum, in qua Hammaburg sita est, tota in planitiem campi descendat, ex ea [2616_17 1Kb] parte qua Sclavos attingit, neque mons, neque flumen est in medio, quod incolis munimentum [2618 1Kb] praestet, absque silvis passim occurrentibus, quarum latebris protecti hostes, incertis aliquando excursibus repentini superveniunt, nostrosque securos et nil minus cogitantes [2619 1Kb] vel perimunt, vel quod eis [2620 1Kb] morte [2621 1Kb] gravius est, captivos abducunt [2622 1Kb] [(653) 1Kb] . Solus mons in ea regione prominet juxta Albiam, longo in occasum dorso protentus [2623 1Kb] , quem incolae Sollonberg [2624 1Kb] vocant [(654) 1Kb] . Eum [2625 1Kb] pontifex oportunum [Col. 0577C] arbitrans [2626 1Kb] , in quo [2627 1Kb] firmaretur castellum, quod genti praesidio foret, statim silvam quae montis verticem obtexit, exscindi [2628 1Kb] mundarique [2629 1Kb] locum praecepit. Itaque multis inpensis multoque [2630 1Kb] sudore hominum voti compos effectus, montem asperum fecit habitabilem. Ubi praeposituram constituens, [Col. 0578A] disposuit congregationem facere Deo servientium [* 1Kb] , quae mox conversa est in turmam latronum. Ex illo enim castro nostri quidam populares in circuitu, quos ad tuendum 2631 1Kb] positi sunt, depraedari et [2632 1Kb] persequi coeperunt. Ideoque locus ille postea tumultu comprovintialium destructus est; populus vero Nordalbingorum excommunicatus [2633 1Kb] . Compertum est nobis [(655) 1Kb] in gratiam ducis factum hoc, qui more solito felicibus ecclesiae actibus invidebat.

26. ([28.] Cap. 145.) Nam et dux eo tempore, relicto veteri castello Hammaburg, novum quoddam praesidium sibi suisque fundavit [(656) 1Kb] , infra [2634 1Kb] Albiam flumen et rivum, qui Alstra vocatur. Ita nimirum cordibus [2635 1Kb] vel mansionibus ab [2636 1Kb] invicem divisis, dux novum, archiepiscopus vetus coluit oppidum. [Col. 0578B] Diligebat sane pontifex eum locum sicut omnes [2637 1Kb] praedecessores sui, eo quod metropolis sedes fuerit omnium septentrionalium nationum, et caput [2638 1Kb] suae parrochiae. Ideoque dum adhuc pax fuit trans Albiam, omnes fere sollempnitates paschae ac pentecostes [2639 1Kb] itemque Dei matris ibi celebrare voluit, collecto ex singulis congregationibus maximo cleri numero, praecipue his, qui vocalitate sua populos mulcere poterant. Et tunc plenario gaudens ordine ministrorum, omnia divinae servitutis [(657) 1Kb] officia cum magna jussit reverentia compleri et gloria etiam exteriori. [29.] Cui nimirum gloriae tantum ipse indulsit [** 1Kb] , ut jam non Latino more vellet ecclesiastica obire mysteria, sed nescio qua Romanorum sive Graecorum consuetudine fultus, per tres missas, ubi astitit 2640 1Kb] , duodecim modulari officia praecepit; [Col. 0578C] omnia magna quaerens, omnia mirabilia, omnia gloriosa in divinis et humanis [2641 1Kb] , et propterea dicitur fumo delectatus aromatum et fulguratione luminum et tonitruis alte boantium vocum. Quae omnia traxit a lectione Veteris Testamenti, ubi majestas Domini apparuit in monte Synai. Et alia [Col. 0579A] multa facere solebat, rara modernis et ignorantibus [2645 1Kb] ; cum tamen sine auctoritate scripturarum [2646 1Kb] ipse nil fecerit, jam tunc scilicet meditatus ecclesiam suam divitiis et honore ceteris anteferre, si papam et regem suae haberet voluntati morigeros. Eos igitur complacare [2647 1Kb] properabat omnibus modis.

27. ([30.] Cap. 146.) Ea tempestate caesar Heinricus [(658) 1Kb] , ingentibus regni divitiis utens, in Saxonia Goslariam fundavit, quam de parvo, ut aiunt [2648 1Kb] , molendino vel tugurio formans venatorio, in tam magnam, sicut nunc videri potest, civitatem bono auspicio et celeriter perduxit. In qua etiam sibi construens palatium, duas omnipotenti Deo congregationes instituit; unam ex his [2649 1Kb] nostro [2650 1Kb] donans [Col. 0579B] regendam tenendamque pontifici, eo quod illi individuus comes vel cooperator in omnibus existeret. Tunc etiam sibi [2651 1Kb] data est spes acquirendi vel accipiendi comitatus vel [2652 1Kb] abbatias vel praedia, quae magno deinceps periculo ecclesiae mercati sumus, ut puta coenobia Lauressae vel Corbeiae [(659) 1Kb] , comitatus autem Bernardi [(660) 1Kb] et Ekibrecti [2653 1Kb] [(661) 1Kb] , praedia vero Sincicum [(662) 1Kb] , Plisna [2654 1Kb] [(663) 1Kb] , Groningon [2655 1Kb] [(664) 1Kb] , Dispargum [2656 1Kb] [(665) 1Kb] , et Lismona [(666) 1Kb] , quibus jam dubia re [2657 1Kb] possessis, arbitrabatur se metropolitanus, sicut bene [2658 1Kb] , dicitur de Xerse [2659 1Kb] , aut per mare ambulaturum, aut per terram [2660 1Kb] navigaturum [(667) 1Kb] , postremo quae in animo habuit facile omnia perfecturum.

28. [31.] Praesertim eo fultus adminiculo, quod [Col. 0580A] potentissimus papa Leo pro corrigendis [2661 1Kb] ecclesiae necessitatibus venit in Germaniam; quem sciret sibi pro veteri amicitia nil abnegaturum [2662 1Kb] , quod jure [2663 1Kb] cuipiam deberet praestari [2664 1Kb] .

29. (Cap. 147.) Tunc habita est illa synodus generalis apud Mogontiam [2665 1Kb] (an. 1049), praesidente domno apostolico et imperatore Heinrico, cum episcopis Bardone Mogontino [2666 1Kb] , Eberhardo [2667 1Kb] Treverensi, Herimanno [2668 1Kb] Coloniensi, Adalberto Hammaburgensi, Engilhardo [2669 1Kb] Magdaburgensi, ceterisque provintiarum sacerdotibus [(668) 1Kb] . In eo [2670 1Kb] concilio [2671 1Kb] quidam Spirensis episcopus, Sibico, cui crimen adulterii intendebatur, examinatione sacrificii purgatus est. Praeterea multa ibidem sancita [2672 1Kb] sunt ad utilitatem ecclesiae, prae quibus Symoniaca [Col. 0580B] heresis et nefanda sacerdotum conjugia olographa synodi manu perpetuo dampnata sunt [2673 1Kb] . Quod veniens domum noster [2674 1Kb] archiepiscopus [2675 1Kb] non [2676 1Kb] tacuisse probatur. De mulieribus [2677 1Kb] statuit eandem sentenciam [* 1Kb] , quam decessor ejus 2678 1Kb] memorabilis Alebrandus et antea Libentius inchoarunt [2679 1Kb] , scilicet ut fierent [(669) 1Kb] extra synagogam et civitatem, ne malesuada pellicum [2680 1Kb] vicinia castos violaret optutus. Haec [2681 1Kb] synodus facta est anno Domini 1051 [2682 1Kb] [(670) 1Kb] ; ipse est annus [2683 1Kb] archiepiscopi 7. Et tunc majus altare tribunalis dedicatum est in honore genitricis Dei [(671) 1Kb] .

30. ([32.] Cap. 148.) De qua synodo mentionem ideo fecerim, quod [2684 1Kb] domnus Adalbertus eo tempore, quo [2685 1Kb] tam clarihomines [(672) 1Kb] in ecclesia fuerunt, [Col. 0581A] sapientiae ac virtutum merito fere omnes praecelluit. Tantus [2686* 1Kb] apud papam, talis apud caesarem habebatur, ut de publicis rebus absque ejus consilio nichil ageretur. Quapropter, ubi vix locum habet clericus, nec in procinctu bellorum imperator illum virum dehabere [2687 1Kb] voluit [2688 1Kb] , cujus inexpugnabile consilium saepe ad evincendos expertus est inimicos. Sensit hoc callidissimus Italorum dux Bonifacius [2689 1Kb] [(673) 1Kb] , item Godafrid [2690 1Kb] [(674) 1Kb] , Otto [2691 1Kb] [(675) 1Kb] , Balduinus [2692 1Kb] [(676) 1Kb] , et ceteri qui regnum tumultibus implentes, gravi aemulatione caesarem lassare [2693 1Kb] videbantur; tandemque humiliati [2694 1Kb] , sola se infractos Adalberti prudentia gloriati sunt.

31. ([33.] Cap. 149.) Quid loquar de barbaris Ungrorum sive Danorum, item [2695 1Kb] Sclavorum aut [Col. 0581B] certe Nortmannorum gentibus, quas imperator saepius consilio domuerat quam bello? monitu et opera nostri pontificis nobile discens exemplum,

Parcere subjectis et debellare superbos [(677) 1Kb] .
Ad hunc nostrae felicitatis cumulum accessit hoc, quod fortissimus imperator Graecorum Monomachus [(678) 1Kb] , et Heinricus Francorum [2696 1Kb] [(679) 1Kb] , transmissis ad nostrum caesarem muneribus, congratulati sunt archiepiscopo pro sapientia et fide ejus rebusque [2697 1Kb] bene gestis ejus [2698 1Kb] consilio. Tunc ille [2699 1Kb] Constantinopolitano rescribens, jactavit se inter alia descendere a Graecorum prosapia [2700 1Kb] , Theophanu [2701 1Kb] et fortissimo Ottone sui generis auctoribus; ideoque nec mirum esse, si Graecos diligeret, quos vellet etiam habitu et moribus imitari; quod [Col. 0581C] et fecit. Similia [2702 1Kb] regi [2703 1Kb] Franciae mandata legavit et aliis [2704 1Kb] *.

32. ([34.] Cap. 150.) Metropolitanus igitur his rerum successibus [2704 1Kb] clatus [2705 1Kb] , et quod papam vel caesarem suae voluntati pronos videret, multo studio laboravit in Hammaburg patriarchatum constituere. Ad quam intentionem primo ductus est ea necessitate, quoniam [2706 1Kb] rex Danorum, Christianitate [Col. 0582A] jam [2707 1Kb] in fines terrae dilatata, desideravit in regno suo fieri archiepiscopatum. Quod tamen ut perficeretur, ex auctoritate sedis apostolicae, convenientibus canonum decretis [(680) 1Kb] , prope sancitum est [2708 1Kb] , sola expectabatur sentencia nostri pontificis. Quam rem ille [2709 1Kb] , si patriarchatus honor sibi et ecclesiae suae Romanis privilegiis concederetur, fore ut consentiret, promisit, quamlibet [2710 1Kb] invitus. Disposuit vero patriarchatui [2711 1Kb] subjicere 12 episcopatus, quos [2712 1Kb] ex sua divideret parrochia, praeter eos suffraganeos, quos in Dania ceterisque gentibus nostra tenet ecclesia, ita ut primus esset in Palmis [(681) 1Kb] juxta Edgorem fluvium [2713 1Kb] , secundus in Helinganstade [2714 1Kb] , tercius in Razzispurg [2715 1Kb] , quartus in Aldinburg [2716 1Kb] , quintus in Michilinburg [Col. 0582B] [2717 1Kb] , sextus in Stade [2718 1Kb] , septimus in Lismona, octavus in Wildishusin [2719 1Kb] , nonus in Bremis, decimus in Ferde [2720 1Kb] , undecimus in Ramsola, duodecimus in Fresia. Nam Ferdhensem [2721 1Kb] episcopatum se facile posse adipisci non semel gloriatus est.

33. ([35.] Cap. 151.) Interea condicionibus utrimque [2722 1Kb] protractis, sanctissimus papa Leo migravit [2723 1Kb] . Eodemque anno fortissimus imperator Heinricus decessit [2724 1Kb] . Quorum obitus contigit anno archiepiscopi 12 [2725 1Kb] [(682) 1Kb] . Quorum morte non solum ecclesia turbata est, verum etiam res publica finem habere videbatur. Itaque ex illo tempore (an. 1056) nostram ecclesiam omnes calamitates oppresserunt [(683) 1Kb] , nostro pastore tantum curiae intento negotiis [(684) 1Kb] . Ad gubernacula [2726 1Kb] regni mulier cum puero [Col. 0582C] successit, magno imperii detrimento [2727 1Kb] . Indignantes enim principes aut muliebri potestate constringi, aut infantili [2728 1Kb] ditione regi, primo quidem communiter vindicarunt se in pristinam libertatem [(685) 1Kb] , ut non servirent [(686) 1Kb] ; dein [2729 1Kb] contentionem moverunt inter se, quis eorum videretur esse major; postremo armis [2730 1Kb] audacter sumptis, dominum et regem suum deponere moliti sunt. Et haec omnia [Col. 0583A] oculis pocius videri possunt quam calamo scribi.

[36.] Tandem seditionibus ad pacem inclinatis, Adalbertus et Anno archiepiscopi [(687) 1Kb] consules declarati sunt [(688) 1Kb] , et in [2731 1Kb] eorum consilio deinceps [2732 1Kb] summa rerum pendebat [(689) 1Kb] . Sed cum ambo essent viri prudentes et strennui in procuratione rei publicae, tamen alter alterum felicitate aut industria sua longe [2733 1Kb] praecurrisse videtur. [Itaque ficta sodalitas episcoporum modico duravit tempore, et quamvis lingua utriusque pacem sonare videretur, cor tamen odio mortali pugnabat in invicem. Et Bremensis quidem praesul eo justiorem induit [2734 1Kb] causam, quoniam pronior fuit ad misericordiam, regique domino suo fidem docuit servandam esse usque ad mortem. At vero Coloniensis, vir atrocis [Col. 0583B] ingenii, etiam violatae fidei arguebatur in legem. Praeterea per omnes, quae suo tempore factae sunt conspirationes, medioximus semper erat [2735 1Kb] .]

34. ([37.] Cap. 152.) Coloniensis enim, quem avaritiae notabant, omnia quae [2736 1Kb] domi vel in curia potuit corradere [2737 1Kb] , in ornamentum [2738 1Kb] suae posuit ecclesiae. Quam, cum prius magna esset, ita maximam fecit, ut jam comparationem evaserit omnium quae in regno sunt ecclesiarum. Exaltavit etiam parentes suos et amicos et [2739 1Kb] capellanos, primis honorum dignitatibus omnes cumulans, ut illi alteris succurrerent infirmioribus. Quorum primores erant germanus archiepiscopi [2740 1Kb] , Wecilo [2741 1Kb] Magadeburgensis [(690) 1Kb] , eorumque [2742 1Kb] nepos Burkardus [2743 1Kb] , Halverstadensis [2744 1Kb] episcopus [(691) 1Kb] , similiter Cuono [Col. 0584A] [2745 1Kb] , Treveris electus, sed invidia cleri martyrio coronatus antequam intronizatus [(692) 1Kb] . Item Mindensis Eilbertus [2746 1Kb] [(693) 1Kb] et Trajectensis Wilhelmus [2747 1Kb] [(694) 1Kb] ; praeterea in Ytalia Aquilegiensis [(695) 1Kb] atque Parmensis [(696) 1Kb] , et alii, quos enumerare longum est, studio et favore Annonis elevati sunt, qui et fautori suo in temptationibus auxilio decorique fuisse certarunt. Multa igitur ab illo viro in divinis et humanis [(697) 1Kb] egregie facta comperimus.

35. ([38.] Cap. 153.) Noster vero metropolitanus tamen [2748 1Kb] pro nobilitate certans et gloria [(698) 1Kb] terrena, indignum habuit aliquem suorum exaltare, licet multos in obsequium [2749 1Kb] traxisset egentes, arbitrans sibi hoc esse [2750 1Kb] dedecus, si aut rex aut quisquam [2751 1Kb] magnatium [2752 1Kb] suis benefaceret, quos [Col. 0584B] ipse, inquit, tam bene aut melius possum remunerare. Ergo admodum pauci suorum illo annuente pervenerunt ad apicem episcopalem; multi vero si tantum apti ad verbum seu callidi essent ad servitium, ingentibus cumulati sunt divitiis. Unde factum est, ut pro gloria mundi captanda homines diversi generis et multarum artium [* 2Kb] , praecipue vero adulatores, ad suam ascisceret 2753 1Kb] [(699) 1Kb] familiaritatem. Quorum onerosam multitudinem traxit secum in curia [2754 1Kb] et per episcopium, sive quacumque iter esset, affirmans se frequenti commeantium multitudine non modo non gravari, verum etiam opipare [2755 1Kb] delectari [(700) 1Kb] . Pecuniam autem quam recepit a suis sive ab [2756 1Kb] amicis, porro [2757 1Kb] seu ab his [2758 1Kb] qui frequentabant palatium, vel qui regiae [Col. 0585A] majestati [2763 1Kb] obnoxii fuerunt [2764 1Kb] , illam, inquam, pecuniam, licet maxima esset, sine mora dispersit infamibus personis et ypocritis [(702) 1Kb] , medicis [2765 1Kb] et histrionibus et id genus aliis, scilicet [2766 1Kb] non sapienter aestimans, talium personarum favoribus se effecturum ut vel solus placeret in curia vel major domus [2767 1Kb] fieret prae omnibus, et eo modo perfici posse, quod in animo habuit de provectu ecclesiae suae. Preterea cum omnes, qui erant in Saxonia sive in aliis regionibus clari et magnifici viri, adoptaret in milites, multis dando quod habuit, ceteris pollicendo quod non habuit, inutile nomen vanae gloriae magno corporis et animae dampno mercatus est. Et corrupti quidem mores [(703) 1Kb] archiepiscopi ab initio tales, in [2768 1Kb] processu [2769 1Kb] temporis et circa [Col. 0585B] finem semper deteriores fuerunt.

36. ([39.] Cap. 154.) Tunc igitur magnis curiae honoribus inflatus, vixque jam tolerandus inopi parochiae, venit Bremam cum ingenti, ut solebat, multitudine armatorum, novis populum et regionem [2770 1Kb] exactionibus aggravans [2771 1Kb] . Et tunc levata sunt illa castella, quae vel [2772 1Kb] maxima nostros ad iram Duces [2773 1Kb] incenderunt, deficiente illo studio, quod prius habuit in aedificatione sanctarum congregationum. Miranda nimirum voluntas hominis impatiensque [2774 1Kb] ocii, quae domi forisque [(704) 1Kb] tantis occupata laboribus, nunquam posset fatigari. Nam cum saepe antea miser episcopatus ejus tantis expeditionum sumptibus tantisque voracis curiae studiis laborasset, nunc vero in aedificationem [2775 1Kb] praepositurarum [Col. 0585C] et castellorum sine misericordia profligatus est. [Nam et hortos et vineas in terra plantans arida, licet studio inefficaci multa temptasset, nichilominus tamen hiis, qui morem gererent suae voluntati, magnifice voluit omnibus compensari laborem [2776 1Kb] .] Ita mens alta viri pugnans contra naturam patriae, quicquid usquam magnificum didicit, hoc non [2777 1Kb] habere [2778 1Kb] ipse noluit [2779 1Kb] . Cujus morbi causas cum diligenter et diu perscrutarer, inveni sapientem virum ex illa, quam nimium [2780 1Kb] dilexit, mundi gloria perductum ad hanc mollitiem animi [(705) 1Kb] , quod [2781 1Kb] in prosperitate rerum [Col. 0586A] temporalium elevatus in superbiam [2782 1Kb] , ad laudem comparandam ignorabat [2783 1Kb] modum, in adversitate autem plus justo contristatus, iracundiae aut moerori frena laxabat [2784 1Kb] [(706) 1Kb] . Itaque tam in bono, si misertus [2785 1Kb] est, quam in malo, si iratus est, in utroque mensuram excessit.

37. [40.] Ejus rei documentum hoc habeo, quod in ira furoris sui aliquos manu percussit usque ad effusionem sanguinis, sicut fecit praepositum ejus aliosque [2786 1Kb] . In misericordia vero, quae in hac parte melius dicitur largitas, erat ita profusus, ut libram argenti pro denario [2787 1Kb] computans, aliquando mediocribus personis effundi centum libras edixerit, amplius autem majoribus. Qua de re accidit, ut quotienscumque [2788 1Kb] iratus est, ceu [2789 1Kb] leo fugeretur [Col. 0586B] ab omnibus, cum vero placatus est [2790 1Kb] , palpari posset ut agnus. Citissime autem ad hylaritatem ab ira laudibus mulceri potuit vel suis vel alienis, et tunc quasi alteratus ab illo qui [2791 1Kb] fuit, arridere coepit laudatori. Hunc locum saepe vidimus captari ab [2792 1Kb] adulatoribus, qui ex diversis terrarum partibus in cameram ejus, velud in sentinam fluxerunt [2793 1Kb] [(707) 1Kb] , quos et ipse ad nansciscendum honorem mundi necessarios esse [2794 1Kb] principibus indicavit [2795 1Kb] . Si qui tamen palatio et regi notiores erant, in [2796 1Kb] suam dignatus est ascire [2797 1Kb] familiaritatem, reliquos permisit abire donatos. Ita vero et honestas personas et in ordine sacerdotali fulgentes ad hoc turpissimum adulationis offitium ambitio suae familiaritatis illexit. Postremo qui adulari nesciret aut fortasse [Col. 0586C] nollet, eum sicut amentem et stolidum vidimus a januis excludi [2798 1Kb] , ac si diceretur:

   . . . . Exeat aula,
Qui vult esse pius [(708) 1Kb] .
Et:

Accusator erit qui verum dixerit [(709) 1Kb] .
Porro ita praevaluerunt apud nos mendaces, ut vera dicentibus non crederetur, etiamsi jurarent. Talibus igitur personis plena fuit domus [2799 1Kb] episcopi.

38. ([41.] Cap. 155.) Quibus accesserunt cottidie [2800 1Kb] alii gnathones [2801 1Kb] , parasiti, somniatores et rumigeruli, [Col. 0587A] qui ea quae ipsi confinxerunt [2801* 1Kb] , nobisque placitura rebantur, jactabant sibi per angelos revelata; jam publice divinantes Hammaburgensem patriarcham [2802 1Kb] , sic enim vocari voluit, cito papam futurum, aemulos [2803 1Kb] suos a curia depellendos, ipsum vero [2804 1Kb] solum diuque rem publicam gubernaturum, atque ita [2805 1Kb] fieri longaevum, ut quinquaginta annos excederet in episcopatu, postremo per illum virum [2806 1Kb] quaedam aurea secula orbi ventura [(710) 1Kb] . Et haec quidem [2807 1Kb] ficet ficte ab adulatoribus et pro quaestu promitterentur, episcopus tamen, quasi de coelo sonuissent, vera omnia putabat, tractans [2808 1Kb] ex Scripturis quaedam praesagia rerum, quae fieri debeant, hominibus data vel in sompniis, [2809 1Kb] vel in auguriis, vel in communibus sermonum [Col. 0587B] loquelis; vel in non solitis [2810 1Kb] elementorum figuris. Quare dicitur eum morem insuevisse, ut, dum cubitum ibat [2811 1Kb] , fabulis delectaretur; cum expergisceretur, sompniis; quotiens vero iter incepit, auspiciis. Aliquando etiam totum diem sompno [2812 1Kb] indulgens, noctu pervigil aut [2813 1Kb] lusit ad aleas [2814 1Kb] aut mensae [2815 1Kb] assedit [2816 1Kb] . Cum autem [2817 1Kb] recumberet ad mensam, hilariter habundanterque omnia praecepit exhiberi convivis [2818 1Kb] , ipse a convivis jejunus [2819 1Kb] interdum surgens, semper autem ex officio paratos habens qui advenientes reciperent hospites, magnopere curavit [2820 1Kb] , ne non multum illum haberent [2821 1Kb] ([42.] Cap. 156). Adglorians hospitalitatem porro maximam [2822 1Kb] esse virtutem, quae cum [2823 1Kb] non careat divina mercede, saepe etiam inter homines [Col. 0587C] habeat vel maximam [2824 1Kb] laudem. Recumbens autem non tam cibis aut poculis quam faceciis [2825 1Kb] oblectabatur, aut [2826 1Kb] regum hystoriis aut raris philosophorum sentenciis. Si vero erat privatus, quod raro accidit, ut solus et absque hospitibus maneret vel regiis legatis, tunc [2827 1Kb] fabulis aut [2828 1Kb] somniis, semper autem sobriis ocium terebat [2829 1Kb] [(711) 1Kb] loquelis. Raro fidicines admittebat, quos tamen propter alleviandas anxietatum curas aliquando censuit esse necessarios. Ceterum pantomimos [2830 1Kb] , qui obscenis corporum motibus oblectare vulgus [2831 1Kb] solent, a suo conspectu prorsus ejecit. Soli medici cum illo regnabant, difficilis aditus fuit ceteris, nisi gravior causa posceret aliquos intromitti [Col. 0587D] laicos [2832 1Kb] . Unde etiam accidit ut videremus ostium [Col. 0588A] thalami sui [2833 1Kb] , quod primo omnibus patuit ignotis vel [2834 1Kb] peregrinis, tali postmodum custodia vallatum esse, ut magnis de rebus [2835 1Kb] legati potentesque [2836 1Kb] seculi personae aliquando pro foribus inviti expectarent per ebdomadam.

39. Praeterea inter epulandum familiare habuit magnos [2837 1Kb] viros carpere, notans in aliis stulticiam in quibusdam avaritiam, multis autem objiciens ignobilitatem, omnibus [2838 1Kb] vero [2839 1Kb] improperavit infidelitatem, eo quod ingrati essent illi [2840 1Kb] , qui eos de stercore suscitaret [2841 1Kb] , regi, quem solus [2842 1Kb] ipse [2843 1Kb] diligens imperium, pro jure non pro suo commodo tueri videretur: argumentum esse, quod illi sicut ignobiles raperent aliena, ipse vero sicut nobilis effunderet sua; hoc esse apertissimum nobilitatis [Col. 0588B] indicium. Hac invectione pestifera utebatur in singulos, nullique demum pepercit, dummodo se omnibus anteferret. [43.] Itaque breviter hoc dicendum est, pro sola quam dilexit mundi gloria pejoratum esse virum illum de omnibus quas ab initio habuit virtutibus. Nempe [2844 1Kb] talia et ejusmodi plurima circa ipsum facta sunt illo tempore, quae supersticioni vel jactanciae seu potius negligentiae ejus infamiam magnam pepererunt, odiumque omnium mortalium, praecipue vero magnatum.

40. (Cap. 157.) Ex quibus infestissimi erant tam illi quam ecclesiae nostrae dux Bernardus et filii ejus, quorum invidia, simul [2845 1Kb] et odia, itemque insidiae, obprobria et calumpniae traxerunt archiepiscopum ad [2846 1Kb] omnia quae supra diximus offendicula praecipitem, [Col. 0588C] et quasi vecordem fecerunt [2847 1Kb] , dum minor ipsis et cedere videretur [2848 1Kb] . Cessit tamen aliquando sponte pro officio sacerdotii, cupiens invidiam [2849 1Kb] superare beneficiis et bona reddere pro malis. Sed cum frustra laborasset omnibus modis, ut male nexam cum ducibus resarciret amicitiam, victus tandem [2850 1Kb] a tribulatione persequentium et dolore malorum exulceratus, non semel exclamavit cum Helya: Domine Deus, altaria tua destruxerunt [2851 1Kb] , prophetas tuos occiderunt, et relictus sum ego solus, et quaerunt me interficere (III Reg. XIX, 10). Ceterum quam injuste noster [2852 1Kb] archiepiscopus [2853 1Kb] talia passus sit, unum satis est exemplum hic ponere; quo potest videri amicitiam cum invidis nil [Col. 0588D] valuisse conservatam.

[Col. 0589A] 41. ([44.] Cap. 158.) Dux avaritiae stimulo motus in Frisones [2854 1Kb] , quod debitum non inferrent tributum, venit in Fresiam, comitem habens archiepiscopum, qui ea tantum gratia profectus est, ut discordantem populum duci reconciliaret. Cumque dux mammonae cupidus, totam pro censu rationem poneret, necdum [2855 1Kb] septingentis argenti marcis posset ullo modo placari, mox barbara gens, nimio furore succensa,

In ferrum pro libertate ruebant [2856 1Kb] [(712) 1Kb] .
Multi nostrum [2857 1Kb] ibi perfossi, ceteri fuga defensi [2858 1Kb] , castra [2859 1Kb] ducis et archiepiscopi direpta magnus ecclesiae thesaurus ibi dilapsus est. Nichil tamen profuit nobis apud ducem et suos amicitiae fides in [2860 1Kb] periculo experta, quo minus persequi vellent [Col. 0589B] ecclesiam. Aiunt ergo ducem futuri praescium saepe cum gemitu narrasse filios suos ad excidium Bremensis ecclesiae fataliter destinatos. [Vidit [(713) 1Kb] [2861 1Kb] enim per sompnium ex penetralibus suis egressos in ecclesiam [2862 1Kb] ursos aprosque, deinde cervos, ad ultimum lepores. Ursi, inquit, et apri erant parentes nostri, fortitudine sicut dentibus armati: cervi sumus ego et frater, solis decori cornibus, lepores autem [2863 1Kb] filii nostri [2864 1Kb] modicae virtutis et timidi: de quibus metuo, ne impugnantes Ecclesiam, divinam incurrant ultionem [2865 1Kb] .] Quapropter sub obtestatione divini timoris praemonuit eos, ne quid impium cogitarent adversum [2866 1Kb] ecclesiam et pastorem suum, periculose laedi aut [2867 1Kb] hunc aut illam [2868 1Kb] , quod injuria eorum redundet [2869 1Kb] in Christum. Haec surdis ille praecepta [Col. 0589C] reliquit. Nunc de vindicta peccatores [2870 1Kb] statim sequente videamus [2871 1Kb] .

42. ([LIB. IIII, c. 1.] Cap. 159.) Anno pontificis nostri 17 Bernardus Saxonum dux obiit (an. 1059, Jun. 29), qui a tempore senioris Libentii jam per annos 40 Sclavorum res atque Nordalbingorum ac nostras strenue administravit [(714) 1Kb] . Post cujus obitum filii ejus Ordolf [2872 1Kb] et Hermannus [2873 1Kb] hereditatem patris acceperunt, malo omine Bremensis ecclesiae. Illi enim antiqui memores odii, quod patres eorum contra, eandem licet occulte, exercuerunt [Col. 0590A] ecclesiam [(715) 1Kb] , statuerunt aperte jam ultionem repetendam esse in episcopum totamque familiam ecclesiae. Et [2874 1Kb] primo quidem dux Ordulfus vivo [2875 1Kb] adhuc patre, hostili [2876 1Kb] stipatus multitudine, Bremensem episcopatum in Fresia devastavit ac cecavit homines ecclesiae [2877 1Kb] , alios etiam legatos ad se pro [2878 1Kb] pace directos publice verberari jussit et decalvari; postremo omnibus modis ecclesiam et suos impugnare, spoliare, caedere ac pro nichilo habere [2879 1Kb] . Ad ea tametsi [2880 1Kb] pontifex, ut debuit, ecclesiastico zelo exardens [2881 1Kb] , contemptores [2882 1Kb] anathematis gladio percussit, querelam tamen ad curiam deferens, nil aliud meruit quam derideri [2883 1Kb] . Nam et rex puer a nostris comitibus primo, ut aiunt [2884 1Kb] , derisui habitus est. [2.] Quapropter archipraesul [Col. 0590B] [2885 1Kb] tempori serviens [2886 1Kb] , ut conjuratos tantum fratres ab invicem divelleret, dicitur [2887 1Kb] Herimannum [2888 1Kb] comitem adoptasse [2889 1Kb] in militem. Cujus satellicio functus, in Ungaricam tunc expeditionem quasi magister regis et princeps consiliorum profectus est, relicto super negotia regni [2890 1Kb] Coloniensi archiepiscopo. Restituto autem in regnum Salemone [(716) 1Kb] , quem Belo expulerat [2891 1Kb] [(717) 1Kb] , pontifex noster cum rege puero victor ab Ungria [2892 1Kb] regressus est.

43. ([3.] Cap. 160.) Tunc comes Herimannus aliquid magnum sperans et ambiens [2893 1Kb] beneficium, quod dare nollet [2894 1Kb] episcopus [2895 1Kb] , statim conversus [2896 1Kb] in furorem, cum exercitu copioso venit contra Bremam, ibique diripiens omnia quae ad manum [Col. 0590C] venerant, soli ecclesiae pepercit [2897 1Kb] . Armenta boum et caballorum omnia in praedam cesserunt [(718) 1Kb] . Similiter per totum faciens episcopatum, homines ecclesiae nudos inopesque dimisit. Tunc etiam castella omnia, quae pontifex, praescius futurorum, diversa regione construxit [2898 1Kb] , usque ad solum diruta sunt.

44. (Cap. 161.) Archiepiscopus eo tempore primatum curiae [2899 1Kb] tenebat. Cujus audita querela, comes secundum judicium palatii relegatus in exilium [2900 1Kb] , post annum clementia regis absolutus est. Deinde [Col. 0591A] vero idem comes Herimannus et frater ejus, dux Ordulfus, ad satisfactionem ecclesiae venientes, pro delicto suo quinquaginta mansos optulerunt, et quievit terra paucos dies.

[4.] Tunc etiam rex vastacioni condolens [2901 1Kb] Bremensis ecclesiae, transmisit ei ad solatium fere centum pallia cum aliis vasis argenteis, itemque libris, candelabris et turibulis auro paratis. [Haec [2902 1Kb] sunt munera, quae rex misit ad reaedificationem Hamburg [2903 1Kb] : tres calices aureos, in quibus erant librae auri decem, unum vas chrismale argenteum, scutum argenteum deauratum, psalterium aureis scriptum litteris, thuribula et candelabra argentea, dorsalia novem regalia, casulas 35, cappas 30, dalmaticas et subtiles 14 [2904 1Kb] et alia multa, et unum plenarium cujus [Col. 0591B] tabula videbatur novem libras auri habere [2905 1Kb] .] Fertur etiam Corbeiam atque Lauressam [2906 1Kb] coenobia [(719) 1Kb] , pro quibus diu multum [2907 1Kb] laboravit [2908 1Kb] archiepiscopus, eo tempore [2909 1Kb] Hammaburgensi [2910 1Kb] ecclesiae praeceptis [2911 1Kb] tradita [2912 1Kb] . Tunc etiam diu [2913 1Kb] desiderata in ditionem ecclesiae Lismona venit [(720) 1Kb] , quae curtis [2914 1Kb] , ut aiunt, septingentos mansos [2915 1Kb] habere videtur et maritimas Hadeloae regiones [2916 1Kb] in ditione possidet [2917 1Kb] . Pro qua firmiter ex omni parte solvenda fertur archiepiscopus reginae Agneti dedisse novem [2918 1Kb] libras auri, quoniam haec in partem suae dotis illa [2919 1Kb] commemorabat [2920 1Kb] . [Quinquaginta [2921 1Kb] cortes dominicales habuit archiepiscopus, ex quibus Walde [2922 1Kb] maxima [(721) 1Kb] , persolvit servitium unius mensis, ceterum Ambergon [2923 1Kb] [(722) 1Kb] minima quatuordecim [Col. 0591C] dierum. Tanta erat opulentia hujus episcopi [2924 1Kb] .]

45. ([c. 5.] Cap. 162.) Potuit ecclesia nostra dives esse; potuit archiepiscopus noster Coloniensi aut Mogontino [2925 1Kb] in omni rerum gloria non invidere. Solus erat Wirciburgensis [2926 1Kb] episcopus, qui dicitur in episcopatu suo neminem habere consortem, ipse [2927 1Kb] cum teneat [2928 1Kb] omnes comitatus suae parrochiae, ducatum etiam provintiae gubernat episcopus [2929 1Kb] . Cujus aemulatione permotus [2930 1Kb] [Col. 0592A] noster praesul statuit omnes comitatus, qui in sua dyocesi aliquam jurisdictionem [2931 1Kb] habere videbantur, in potestatem ecclesiae redigere. Quapropter ab initio quidem illum maximum Fresiae comitatum a caesare indeptus [2932 1Kb] est de Fivelgoe [2933 1Kb] , quem prius habuit dux Gotafridus [2934 1Kb] , et [(723) 1Kb] nunc [2935 1Kb] Ekibertus [2936 1Kb] . Pensionem [2937 1Kb] librarum dicunt esse mille argenti, quarum ducentas ille solvit; atque est miles ecclesiae. Archiepiscopus autem optinuit eundem comitatum per decem annos, usque ad diem expulsionis suae. Alter [2938 1Kb] comitatus erat Utonis [2939 1Kb] , qui per omnem [2940 1Kb] parrochiam Bremensem sparsim diffunditur, maxime circa Albiam. Pro quo archiepiscopus Utoni tantum optulit in precariae [2941 1Kb] nomen de bonis ecclesiae, quod aestimatur singulis annis [Col. 0592B] reddere mille libras argenti, cum utique tanta quantitate precii major possit [2942 1Kb] ecclesiae fructus omni anno parari [2943 1Kb] , nisi quod pro mundi gloria adipiscenda sufficit nobis ideo esse pauperes, ut [2944 1Kb] divites multos in servitio habeamus [(724) 1Kb] . [6.] Tercius erat comitatus in Fresia, nostrae parrochiae vicinus, qui dicitur Emisgoe [(725) 1Kb] , quem juri ecclesiae nostrae defendens [2945 1Kb] a Bernardo comite Gotescalcus occisus est, pro quo noster pontifex regi pactus est se mille libras argenti daturum. Cujus pecuniae summam cum facile non posset habere, proh dolor! jussit cruces, altaria, coronas et cetera ornamenta ecclesiae deponi, quibus denudatis, infelicem maturavit contractum perficere. Gloriabatur [2946 1Kb] autem pro argentea se cito auream ecclesiam facturum, [Col. 0592C] omniaque ablata restituere in decuplum, sicut et prius in destructione claustri visus est egisse. [O sacrilegium! Duae cruces auro paratae cum gemmis, altare majus et calix, ambo rutilantia ex auro et apidibus contexta preciosis, confracta sunt; in quibus erant auri pondera viginti marcae, quas optulit domna Emma Bremensi ecclesiae cum aliis donis pluribus. Narravit faber [2947 1Kb] illa cremans [2948 1Kb] , magno se dolore coactum ad hoc sacrilegium, ut confringeret illas cruces, secreto quibusdam [2949 1Kb] asserens [Col. 0593A] se ad sonitum mallei audisse quasi vocem gementis pueri [2950 1Kb] ]. Tunc autem et tali modo thesauri Bremensis ecclesiae, a veteribus et suo tempere summo labore magnaque fidelium devotione collecti, una et miserabili hora pro nichilo sunt pessundati. Vix tamen ex eadem pecunia media pars debiti [2951 1Kb] conflata est. Gemmas sanctarum crucum [2952 1Kb] distractas [2953 1Kb] audivimus a [2954 1Kb] quibusdam meretriculis donatas.

46. Horreo, fateor, omnia sicut facta sunt propalare, eo quod initium dolorum haec erant [2955 1Kb] , gravisque secuta est vindicta. Ab illo ergo die ruentibus in occasum prosperis, omnia nobis et ecclesiae adversa fuerunt, ita ut episcopus noster et sui asseclae [Col. 0593B] ab omnibus exsibilarentur sicut heretici. ([7.] Cap. 163.) At ille parvipendens omnium voces, simul etiam [2956 1Kb] relicta rei domesticae cura, totus in curiam vehemens et in gloriam praeceps ferebatur, hac causa, ut ipse retulit, capessendae rei publicae quaerens primatum, quia dominum et regem suum inter manus trahentium non posset videre captivum [(726) 1Kb] . Et jam consulatum adeptus est, jam remotis aemulis solus possedit [2957 1Kb] arcem capitolii, non tamen sine invidia, quae semper gloriam sequitur [(727) 1Kb] . Tunc vero metropolitanus noster quaedam aurea saecula [(728) 1Kb] renovaturus in consulatu suo, cogitasse fertur [2958 1Kb] disperdere de civitate Dei omnes qui operantur iniquitatem, praecipue illos qui vel in regem manus miserunt aut ecclesias depraedasse [Col. 0593C] videbantur. Cujus delicti conscientia cum fere omnes episcopi et principes regni tangerentur, unanimi odio conspirabant, ut ille [solus [2959 1Kb] ] periret, ne ceteri periclitarentur. (1066.) Igitur omnes [simul [2960 1Kb] ] apud Triburiam congregati [(729) 1Kb] , cum rex adesset praesens, archiepiscopum nostrum quasi magum et seductorem a curia depulerunt. Adeo manus ejus contra omnes, manusque omnium contra illum (Gen. XVI, 12), ut controversiae finis pervenerit usque ad sanguinem.

47. ([8.] Cap. 164.) Audientes autem [2961 1Kb] duces nostri, quod pontifex ab ordine senatorum esset [Col. 0594A] ejectus [2962 1Kb] , magno repleti gaudio, cogitabant et ipsi tempus invenisse ultionis, ut eum penitus alienarent a suo episcopio, dicentes: Exinanite usque ad fundamentum in eo (Psal. CXXXVI, 7) et conteramus eum de terra viventium (Isai. LIII, 8). Itaque multae insidiae multaque obprobria eorum adversum archiepiscopum [2963 1Kb] , qui eo tempore [2964 1Kb] , cum nil [2965 1Kb] tucius haberet, Bremae sedit [2966 1Kb] , quasi obsessus et custodia vallatus [2967 1Kb] inimicorum [2968 1Kb] . Cumque tota ducis familia pastorem et ecclesiam et [2969 1Kb] populum et sanctuarium derisioni haberent [2970 1Kb] , Magnus tamen [2971 1Kb] ante omnes saeviebat, glorians se tandem reservatum esse, qui rebellem domaret [2972 1Kb] ecclesiam.

48. ([9.] Cap. 165.) Magnus igitur [2973 1Kb] , filius ducis, [Col. 0594B] collecta latronum multitudine, non eo modo conatus est ecclesiam impugnare quemadmodum parentes ejus, verum ipsum pastorem ecclesiae persecutus [2974 1Kb] . ut contentionem diutinam finisse videretur, aut membris truncare aut funditus interficere quaerebat episcopum [2975 1Kb] . Nec tamen illi dolus ad cavendum [2976 1Kb] defuit, auxilium vero in militibus nullum prorsus habuit. Ipso [2977 1Kb] tempore archiepiscopus a Magno duce [(730) 1Kb] obsessus, clam [2978 1Kb] noctu [2979 1Kb] fugit [2980 1Kb] Goslariam, ibique secure per dimidium annum mansit in praedio suo apud Loctunam [(731) 1Kb] . Castra et servicium [2981 1Kb] ejus ab hostibus direpta sunt. Quibus angustiarum laqueis obstrictus, ignominiosum quidem, sed necessarium cum tyranno fedus pepigit, ut, qui hostis erat, miles efficeretur, offerens [Col. 0594C] ei de bonis ecclesiae mille mansos [2982 1Kb] in beneficium et amplius [2983 1Kb] : eo nimirum tenore, ut comitatus Fresiae, quorum alterum Bernardus, aterum Ekibertus [2984 1Kb] invito pontifice retinebat, Magnus absque omni dolo vendicaret juri ecclesiae ac [2985 1Kb] defenderet. [10.] Ita prorsus diviso in tres partes Bremensi episcopatu, cum unam partem Udo [2986 1Kb] , alteram [2987 1Kb] Magnus haberet, vix tercia remansit episcopo; quam tamen ipse postea Eberhardo [2988 1Kb] [(732) 1Kb] aliisque regis adulatoribus distribuens, fere nichil sibi retinuit. Nam et cortes [2989 1Kb] episcopi et decimae ecclesiarum, unde cleriei, viduae [2990 1Kb] et inopes sustentari [Col. 0595A] deberent [* 1Kb] , omnia 2991 1Kb] cesserunt in usum laicorum, ita ut meretrices cum latronibus usque hodie luxurientur ex bonis ecclesiae, in derisum habentes episcopum omnesque ministros altaris. Tantis igitur largitionibus, sicut hodie videri potest [2992 1Kb] , nichil lucratus est archiepiscopus [2993 1Kb] erga Udonem et Magnum, quam ne expelleretur a suo episcopatu; a ceteris vero nichil aliud servitii [2994 1Kb] meruit nisi ut dominus vocaretur.

49. ([11.] Cap. 166.) Haec nobis prima ruina contigit in Bremensi parrochia [2995 1Kb] ; verum trans Albiam quoque vindictae magnitudo pervenit, quoniam princeps Gotescalcus eo tempore interfectus est a paganis, quos ad Christianitatem nitebatur ipse convertere. Et quidem vir omni aevo memorabilis, [Col. 0595B] magnam partem Sclavaniae conversam habuit ad [2996 1Kb] divinam religionem. Sed quia nondum impletae [2997 1Kb] sunt iniquitates Amorreorum (Gen. XV, 16), neque adhuc venit tempus miserendi eorum, necesse erat ut venirent scandala (Matth. XVIII, 7), ut probati fierent manifesti (I Cor. XI, 19). Passus est autem noster Machabaeus in civitate Leontia [(733) 1Kb] , VII Idus Junii 1066, cum presbytero Yppone, qui super altare immolatus est, et aliis multis tam laicis quam clericis, qui diversa ubique pro Christo pertulerunt supplicia [** 1Kb] . Ansverus [2998 1Kb] monacus et cum eo alii apud Razzisburg [2999 1Kb] lapidati sunt. Idus Julii passio illorum occurrit [3000 1Kb] .

50. [*** 1Kb] Johannes episcopus senex cum ceteris christianis [Col. 0596A] in Magnopoli civitate captus 3001 1Kb] servabatur ad [3002 1Kb] triumphum. ([12.] Cap. 167.) Ille igitur pro confessione Christi fustibus caesus, deinde per singulas civitates Sclavorum ductus ad ludibrium, cum a Christi nomine flecti non posset, truncatis manibus ac pedibus, in platea corpus ejus projectum est, caput vero ejus [3003 1Kb] desectum [3004 1Kb] , quod [3005 1Kb] pagani conto [3006 1Kb] praefigentes in titulum victoriae, deo suo Redigast immolarunt [3007 1Kb] . Haec in metropoli Sclavorum Rethre gesta sunt IV Idus Novembris. Filia regis Danorum apud Michilenburg [3008 1Kb] , civitatem [3009 1Kb] Obodritorum, inventa cum mulieribus, diu caesa, nuda dimissa [3010 1Kb] est. Hanc enim, ut praediximus, Gotescalcus princeps habuit uxorem, a qua et filium suscepit Heinricum. Ex alia vero Butue [3011 1Kb] natus [Col. 0596B] fuit, magno uterque Sclavis excidio genitus [3012 1Kb] . ([13.] Cap. 168.) Et illi quidem victoria potiti totam Hammaburg [3013 1Kb] provintiam ferro et igne demoliti sunt, Sturmarii fere omnes aut occisi aut in captivitatem ducti, castrum Hammaburg [3014 1Kb] funditus excisum, et in derisionem Salvatoris nostri etiam cruces a paganis truncate sunt [(734) 1Kb] . Impleta [3015 1Kb] est [3016 1Kb] nobiscum prophetia, quae ait: Deus, venerunt gentes in hereditatem tuam; polluerunt templum sanctum tuum (Psal. LXXXIX, 1), et reliqua; quae prophetice [3017 1Kb] deplorantur in Jerosolimitanae urbis excidio. Hujus [3018 1Kb] auctor cladis Blusso [3019 1Kb] fuisse dicitur, qui sororem habuit Godescalci, domumque reversus et ipse obtruncatus est [**** 1Kb] . Itaque omnes [Col. 0597A] Sclavi, facta conspiratione generali, ad paganismum denuo relapsi sunt * 1Kb] , eis occisis qui perstiterunt in fide. Dux noster Ordulfus in vanum saepe contra Sclavos dimicans per duodecim annos, quibus patri supervixit (736) 1Kb] , numquam potuit [3029 1Kb] victoriam habere, totiensque victus a paganis, a suis etiam derisus est. Igitur expulsio archiepiscopi [(737) 1Kb] et mors Gotescalci uno fere anno contigit, qui est pontificis 22 [3030 1Kb] . Et nisi [3031 1Kb] fallor, haec mala nobis ventura signavit ille [3032 1Kb] horribilis cometa, qui ipso apparuit anno circa dies paschae [3033 1Kb] [(738) 1Kb] .

51. ([c. 14.] Cap. 169.) Eodem quoque tempore (an. 1066) clades illa memorabilis in Anglia facta est, cujus magnitudo, et quod Anglia Danis ex antiquo subjecta est summam [3034 1Kb] nos eventuum [Col. 0597B] praeterire non sinit. Post mortem [(739) 1Kb] sanctissimi regis Anglorum [3035 1Kb] Eduardi, contendentibus pro illo regno principibus, Haroldus [3036 1Kb] quidam Anglorum [3037 1Kb] dux, vir maleficus, sceptrum invasit. Quod dum [3038 1Kb] sibi frater ejus, nomine Tosti, ereptum audiret [3039 1Kb] , regem Nordmannorum auxilio ducit [3040 1Kb] [** 1Kb] Haroldum [(740) 1Kb] , regemque Scotorum [3041 1Kb] ; et occisus est ipse [3042 1Kb] Tosti, et rex Hiberniae et Haroldus [3043 1Kb] cum toto exercitu eorum [3044 1Kb] a rege Anglorum [(741) 1Kb] . Vix, ut aiunt [3045 1Kb] , dies octo transierunt, et ecce Willehelmus [3046 1Kb] , cui pro oblico sanguine cognomen est bastardus, a [3047 1Kb] Gallia transfretans [Col. 0598A] in Angliam, lasso victori [3048 1Kb] bellum intulit. In quo Angli primum victores, deinde victi a Nordmannis, usque ad finem [3049 1Kb] contriti sunt. Haroldus [3050 1Kb] ibi cecidit, et post eum [3051 1Kb] ex Anglis fere centum milia. Bastardus victor in ultionem Dei, quem ipsi offenderant Angli, omnes fere clericos et monachos absque regula viventes expulit. Deinde ablatis scandalis, Lanfrancum philosophum in ecclesia posuit doctorem [(742) 1Kb] , cujus studio et prius in Gallia [3052 1Kb] et postmodum in Anglia multi ad divinum animati sunt obsequium.

52. ([15.] Cap. 170.] In Sueonia [3053 1Kb] per idem tempus Christianissimus rex Stinkel [3054 1Kb] defunctus est, post quem certantibus de regno [*** 2Kb] duobus Hericis 3055 1Kb] , omnes Suedorum potentes feruntur occubuisse [Col. 0598B] in bello. Nam et reges ambo ibi perierunt. Ita prorsus deficiente omni regali prosapia [(743) 1Kb] , et status regni mutatus, et Christianitas ibi turbata est valde. Episcopi, quos illuc metropolitanus ordinavit, persecutiones [3056 1Kb] metuentes, domi sederunt. Solus episcopus Sconiae [3057 1Kb] procuravit ecclesias Gothorum. Et quidam Sueonum satrapa [**** 1Kb] Gniph 3058 1Kb] ad Christianitatem populum confortavit.

53. ([16.] Cap. 171.) Illo tempore clarissimus inter barbaros fuit Suein, rex Danorum; qui reges Nortmannorum [***** 1Kb] Olaph et Magnum (744) 1Kb] constrinxit magna virtute. Inter Suein et Bastardum [Col. 0599A] perpetua contentio de Anglia fuit [(746) 1Kb] , licet noster pontifex muneribus Willehelmi persuasus, inter reges pacem formare voluerit. Christianitas [3070 1Kb] ab illo Suein rege in exteras nationes longe lateque diffusa est. Et cum multis virtutibus polleret, sola aegrotavit luxuria. Novissimis [3071 1Kb] archiepiscopi temporibus, cum ego Bremam venerim [3072 1Kb] [(747) 1Kb] , audita ejusdem regis sapientia, mox ad eum venire disposui; a quo etiam [3073 1Kb] clementissime susceptus, ut omnes, magnam hujus libelli materiam ex ejus ore collegi. Erat enim scientia litterarum eruditus et liberalissimus in extraneos, et ipse direxit praedicatores suos [3074 1Kb] clericos in omnem Suediam, Nortmanniam et [3075 1Kb] in insulas quae sunt [3076 1Kb] in illis partibus. Cujus veraci et dulcissima narratione didici, suo [Col. 0599B] tempore multos ex barbaris nationibus ad Christianam fidem conversos, aliquos etiam tam in Suedia quam in [3077 1Kb] Norvegia martyrio coronatos; »ex quibus, ait Hericus [3078 1Kb] quidam peregrinus [3079 1Kb] dum [3080 1Kb] Sueones ulteriores praedicaret, martyrii palmam capitis abscisione [3081 1Kb] meruit. Alter, quidam [3082 1Kb] Alfwardus [3083 1Kb] nomine, inter Nortmannos sancta [3084 1Kb] conversatione diu [3085 1Kb] latenter vivens, abscondi non potuit. Ille igitur, dum protexit inimicum, occisus est ab amicis. Ad quorum requietionis locum magna hodieque [3086 1Kb] sanitatum miracula populis declarantur.« Igitur et [3087 1Kb] ea, quae diximus vel adhuc sumus dicturi de [3088 1Kb] barbaris, omnia relatu illius viri cognovimus.

54. ([17.] Cap. 172.) Interea noster archiepiscopus [Col. 0599C] zelo, ut aiunt, Agrippinensis episcopi a curia perturbatus, Bremae sedit privatus, solitarius et quietus. Atque utinam tanta quiete mentis frueretur, quanta corporis fatigatione carebat. Felix, inquam, si domesticis ecclesiae bonis avitisque parentum contentus divitiis, infelicem curiam aut nunquam vidisset aut raro [3089 1Kb] visitasset! [* 1Kb] Et de aliis quidem viris magnis legitur, quod gloriam mundi [3090 1Kb] ] contempnentes, aulam regiam veluti secundam [3091 1Kb] ydolatriam refugerint, judicantes nimirum ad hoc philosophicum solitariae vitae ocium a tempestate seculi et [3092 1Kb] tumultu palatii quasi ad portum [Col. 0600A] et requiem beatitudinis veniendum. Noster vero pontifex contraria via currebat, sapientis viri officium aestimans, ut pro salute ecclesiae suae non solum curiae labores sustineat, verum etiam, si ita necessitas erit, pericula et mortem subire non dubitet. Unde, nisi [3093 1Kb] fallor, primo tempore suo curiam regis frequentavit pro exaltanda ecclesia sua; circa finem vero perditis aut potius dispersis quae habuit, pro liberando laboravit episcopio. In qua re, sicut illud persuasit ambitus gloriae, ita istud necessitas imperavit ecclesiae, quae invidia ducum hujus patriae semper impugnata, nunc [3094 1Kb] demum etiam nichilum redacta est. Quam calamitatem sui temporis ipse miserabiliter cotidie deploravit, spetiales ad hoc psalmos habens constitutos, quibus in hostes [Col. 0600B] ecclesiae posset ulcisci.

55. ([18.] Cap. 173.) Quod autem erga suos parrochianos se tam crudelem exhibuit, quos [3095 1Kb] potius diligere ac sicut pastor oves suas procurare deberet, ipse magnam exposuit rationem, quam de illius ore nos audivimus; alia [3096 1Kb] didicimus [3097 1Kb] ex aliis.

(Cap. 174.) Germanus [3098 1Kb] archiepiscopi frater, scilicet palatinus comes, nomine Dedus [3099 1Kb] [(748) 1Kb] , a quodam suae diocesis presbytero interfectus est [(749) 1Kb] eodem anno quo et caesar defunctus est, vir bonus et justus, qui nemini unquam vel ipse nocuit vel fratrem nocere [3100 1Kb] permisit. Apparuit hoc [3101 1Kb] in fine memorabilis viri, qui circumstantes [3102 1Kb] jam moriens [3103 1Kb] obtestatus est pro salute sui [3104 1Kb] occisoris, [Col. 0600C] hoc [3105 1Kb] mandavit et fratri. Qui defuncti complens vota, presbyterum quidem abire permisit illaesum, ex eo autem tempore odio habuit omnem familiam ecclesiae. (Cap. 175.) Dicunt et alium fomitem odii, quod dum aliquando pontifex nescio quem de familia superbius agentem jussisset comprehendi, reliqui proinde [3106 1Kb] commoti ad insaniam, cubiculum pontificis armati petunt, etiam vim facturi, nisi redderetur comprehensus, et alia quae furor persuasit iratis. ([19.] Cap. 176.) Tercia causa erat, quod episcopus, ut [3107 1Kb] bonis suis parceret, annum [3108 1Kb] integrum aut saepe biennium a domo peregrinatus [Col. 0601A] est. Post multum [3109* 1Kb] vero temporis in episcopatum regressus, coepit rationem ponere cum servis et villicis [3110 1Kb] suis, invenitque omnia bona et reditus fructuum [3111 1Kb] non minus dissipata quam si domi esset [3112 1Kb] . Est enim hoc genus hominum, ut bene Salustius [(750) 1Kb] describit, mobile et infidum, neque beneficio neque metu coercetur [3113 1Kb] . (Cap. 177.) Praeterea ingurgitationem potus, quod peculiare est vitium illis gentibus, ita est [3114 1Kb] abhominatus [3115 1Kb] pontifex in eis, ut saepe de illis dicere solitus sit [3116 1Kb] quorum venter deus est (Philip. III, 19). Nam contentiones et pugnas, oblocutiones et blasphemias, et quaecumque majora scelera commiserint in ebrietate, in crastinum illi pro ludo habent. ([20.] Cap. 178.) Querebatur etiam usque ad sua tempora multos paganorum [Col. 0601B] [3117 1Kb] erroribus implicitos, ita ut diem sextae feriae carnis esu macularent [3118 1Kb] , ut vigilias sollempnitatesque sanctorum ac venerabilem quadragesimam gula fornicationeque [3119 1Kb] polluerent [3120 1Kb] , ut perjuria pro nichilo computent, ut effusionem sanguinis in laude [3121 1Kb] habeant; similiter adulteria, incestuositates aliaeque naturam excedentes immunditiae vix culpantur ab aliquo eorum. [3122 1Kb] Plerique [3123 1Kb] duas vel tres aut innumerabiles simul uxores tenent. Item morticina et sanguinem et suffocata carnesque [3124 1Kb] jumentorum licite utuntur. (Cap. 179.) Postremum est, quod archiepiscopus adprime doluit super invidia, quam in advenas habent [3125 1Kb] , et quod adhuc duci fideliores erant quam sibi aut ecclesiae suae. Haec et alia populi delicta dum saepe metropolitanus in [Col. 0601C] ecclesia declamatorio sermone fieri prohiberet, illi correptionem paternam derisioni habere [3126 1Kb] , nec, ut sacerdotibus aut ecclesiis Dei ullam reverentiam haberent, flecti moverique potuere [3127 1Kb] . ([21.] Cap. 180.) Quibus rerum causis impellentibus, statuit eis archiepiscopus, ut populo durae cervicis neque parcendum esse, neque credendum, ita dicens: In chamo et freno maxillas eorum constringe (Psal. XXXII, 9) [3128 1Kb] ; rursumque: Visitabo in virga iniquitates [3129 1Kb] eorum (Psal. LXXXVIII, 33), et alia. Itaque inventa occasione, si quis eorum offendisset, eum mox in vincula conjici [(751) 1Kb] jussit [3130 1Kb] , aut spoliare [3131 1Kb] omnibus bonis, asserens cum risu afflictionem corporis animae utilem: dampna bonorum, hoc [3132 1Kb] esse [Col. 0602A] purgationem delictorum. Unde factum est [3133 1Kb] ut praepositi operum, quibus ipse [3134 1Kb] vicem suam commisit, in rapiendo et affligendo modum excesserint. Impletumque est vaticinium, quod ait: Ego iratus sum parum, ipsi vero adjuverunt me in malum, dicit Dominus (Zach. I, 15).

56. (Cap. 181.) Tunc igitur Bremae commoratus pontifex, cum nil [3135 1Kb] haberet residui, de rapinis pauperum vixit et bonis sanctarum congregationum. Praeposituram majorem episcopii servus ejus quidam Suidger [3136 1Kb] [(752) 1Kb] administravit. Is cum, dispersis fratrum bonis, propter homicidium diaconi esset depositus, iterumque [3137 1Kb] restitutus, nec haberet quod fratribus aut domino servicii [3138 1Kb] daret, conscientiae metu perculsus [(753) 1Kb] , aufugit [3139 1Kb] iram pontificis [Col. 0602B] [3140 1Kb] . Sicque praepositura in ditionem episcopi redacta, per vicarios sua quaerentes miserabiliter eo [3141 1Kb] tempore laniata est. Similiter per singulas fiebat congregationes; pontifice [3142 1Kb] in praepositos irato, illis autem in vulgus zelantibus, dissipata sunt omnia bona ecclesiae. ([22.] Cap. 182.) Hujus cladis solum expers erat xenodochium, quod a sancto Ansgario primitus inceptum, postea succedentium patrum diligentia usque ad novissima tempora domni [3143 1Kb] Adalberti salvum permansit et integrum. Et tunc quidem vicedomnus [3144 1Kb] noster, quasi fidelis dispensator et prudens, ad custodiendum [3145 1Kb] pauperum elemosinas deputabatur. Non [3146 1Kb] audeo dicere quantum peccatum sit defraudare pauperum res, quod alii canones sacrilegium vocant, alii homicidium [Col. 0602C] [(754) 1Kb] ; hoc solum fas est [3147 1Kb] pace omnium dici fratrum, quia toto septennio, quo supervixit archiepiscopus [(755) 1Kb] , ex illo famoso et opulento Bremensis ecclesiae hospitali nulla prorsus data elemosina. Quod ex eo miserabile et inhumanum videtur, quoniam et tempus incubuit [3148 1Kb] famis, et multi pauperes in plateis ubique reperti sunt mortui. Ita intento ad curiam pastore nostro, sanctissimi vicarit ejus dominicum ovile vastantes, more luporum in episcopio grassati sunt, ibi solummodo parcentes, ubi nichil invenerunt quod posset auferri.

57. ([23.] Cap. 183.) Cerneres [3149 1Kb] eo tempore lamentabilem Bremae tragoediam in afflictionibus [3150 1Kb] civium militumque ac mangonum [3151 1Kb] , item quod [Col. 0603A] gravius erat, clericorum et sanctimonialium. Et de nocentibus quidem juste actum videtur, ut corriperentur; de aliis vero non sic. Primo igitur, si quis divitum putabatur innocens, ei aliqua jubebantur, ut nocens [3152 1Kb] fieret [3153 1Kb] , vix possibilia; quae dum ille praeteriret aut forte impossibilia [3154 1Kb] clamaret, statim omnibus bonis exspoliatus est; si murmurare praesumpsit, in vincula conjectus. Erat autem videre alios flagris torqueri, multos in nervum mitti, quosdam pelli a domo [(756) 1Kb] , plerosque deportari in exilium. Ac velut in civili Sillae [3155 1Kb] victoria [(757) 1Kb] contigit [3156 1Kb] , quem [3157 1Kb] aliquis potentium [3158 1Kb] privato odio infensum habuit, eum saepe ignorante archiepiscopo [3159 1Kb] dampnavit, quasi ex ejus praecepto. Tum [3160 1Kb] vero, ne [3161 1Kb] aliquis sexus aut ordo immunis [Col. 0603B] haberetur in tanto scelere, vidimus etiam [3162 1Kb] mulierculas auro vestibusque nudatas, et infamis praedae auctores cum presbyteris vel episcopis existere. Porro ex illis quibus ablata sunt bona sua, aut qui durius [3163 1Kb] a quaestore gravati sunt, compertum est nobis [(758) 1Kb] , aliquos eorum nimio dolore permotos [3164 1Kb] in amentiam venisse; quosdam vero nuper divites [3165 1Kb] ostiatim mendicasse. Cumque rapinarum quaestio in omnes caderet episcopo subjectos, non transivit [3166 1Kb] etiam negotiatores, qui ex omni terrarum parte Bremam solitis frequentabant mercibus, eos omnes execranda vicedomnorum exactio coegit saepe nudos abire. Ita civitas a [3167 1Kb] civibus et forum mercibus usque hodie defecisse videtur, cum praesertim, si quid nostris intactum superfuit, [Col. 0603C] hoc servi ducis radicitus absumpserint [3168 1Kb] . Et haec omnia cum saepe antea facta sint [3169 1Kb] et [3170 1Kb] praesente archiepiscopo, intolerabiliter [3171 1Kb] autem illo [3172 1Kb] absente ac post diem expulsionis suae.

58. ([24.] Cap. 184.) Multo igitur labore multisque largitionibus in vanum consumptis, metropolitanus tandem post triennium expulsionis suae voti [Col. 0604A] compos effectus, in pristinum gradum curiae [3173 1Kb] restitutus est [3174 1Kb] [(759) 1Kb] , mox quoque [3175 1Kb] succedentibus prosperis, summam rerum, quod est [3176 1Kb] vicedomnatus, jam septies consul meruit [(760) 1Kb] . (An, 1069.) Nactus vero locum dignitatis, in quo magnitudinem animi posset ostendere, jam tunc caute ambulandum esse deliberavit erga principes [(761) 1Kb] , ut non offenderet eos sicut prius. Quapropter Coloniensi episcopo [3177 1Kb] primum reconciliari voluit, deinde ceteris, in quos ipse, vel potius qui in illum peccasse [3178 1Kb] videbantur. Deinde remotis impedimentis ecclesiae suae, pro cujus exaltatione tam in ambitu curiae, quam in profusione pecuniae videbatur improbior, non fuit ociosus. Quo tempore Plisnam, Duspurc [3179 1Kb] , Groningon [3180 1Kb] et Sincicum [3181 1Kb] acquisivit [Col. 0604B] [(762) 1Kb] . Wildashusin [3182 1Kb] , praeposituram Brema vicinam, prope in manibus habuit, et Roseveldon [3183 1Kb] Hammaburc proximam. Ceterum si diutius haberet vitam, cogitavit etiam Fardensem [3184 1Kb] episcopatum nostrae metropoli subjugare. Postremo in Hammaburc jam aperte laboravit patriarchatum efficere, aliaque magna et incredibilia, de quibus supra nimis dictum est [(763) 1Kb] .

59. ([25.] Cap. 185.) Accessit hoc ad gloriam praesulis, quod in anno consulatus sui famosum illud colloquium caesaris cum rege Danorum ad contumeliam ducis [3185 1Kb] habitum est in Luniburc [3186 1Kb] [(764) 1Kb] , ubi sub optentu federis contra Saxones arma laudata [3187 1Kb] sunt. Eodemque [3188 1Kb] anno restincta est illa conspiratio prima [3189 1Kb] in regem facta; in qua [Col. 0604C] dux Otto [(765) 1Kb] et Magnus, devastata per annum Saxonia, tandem consilio praesulis [3190 1Kb] in potestatem se regis dederunt. Rex ducatum Ottonis [3191 1Kb] Welpo dedit [3192 1Kb] [(766) 1Kb] , archiepiscopus noster bona ecclesiae recepit, quae ante habuit Magnus [3193 1Kb] .

60. ([c. 26.] Cap. 186.) Itaque in summa rerum gloria positus, licet crebra corporis molestia [Col. 0605A] pulsaretur, negotiis tamen publicis deesse noluit, a Rheno ad Danubium, indeque in Saxoniam cum rege portatus in lectica [3194 1Kb] . Aiunt quidam laudatum esse regia sponsione, ut in [3195 1Kb] proxima sollempnitate pascali convenientibus apud Trajectum Rheni principibus, ibi confirmarentur ei omnia, quae de Lauressa [3196 1Kb] vel Corbeia et ceteris desideravit anima ejus. Asserunt alii [3197 1Kb] callidis dilationibus a rege tractum [3198 1Kb] esse pontificem [3199 1Kb] , quo scilicet Lauressam dimittens, ubicumque mallet in regno, bis tantum suae reciperet ecclesiae donandum, verum ille pertinax incepit [3200 1Kb] , dum nil aliud velle respondit; tandem frustrato nisu decidens, una et vitam et Lauressam cum ceteris [3201 1Kb] ecclesiae bonis perdidit.

[Col. 0605B] 61. ([27.] Cap. 187.) Signa vel prognostica vicinae [3202 1Kb] mortis ejus plurima fuerunt, tam pavorabilia et insolita, ut nos ipsumque pontificem terrefacere viderentur; tam ingentia et manifesta, ut quisquis morum [3203 1Kb] suorum turbulentiam [3204 1Kb] , valitudinis [3205 1Kb] inconstantiam diligentius [3206 1Kb] intueretur, procul dubio finem dixerit adventasse. Siquidem mores viri, licet semper a communi mortalium habitudine dissentirent, circa terminum vero inhumani intolerabilesque et alieni a semet ipso [3207 1Kb] videbantur, maxime post diem expulsionis suae vel devastationis parrochiae, quae simul [3208 1Kb] comitata [3209 1Kb] est. Post illum, inquam, diem pudore, ira doloreque majori quam sapientem virum decuit permotus, quia recuperandi bona ecclesiae non invenit consilium, [Col. 0605C] ex nimia sollicitudine multiformium angustiarum, non audeo dicere insanus, sed impos [3210 1Kb] mentis effectus est. Porro quae per eum deinde gerebantur, aliqua [3211 1Kb] errantis vel desipientis [3212 1Kb] poterant videri, quae, ut aestimo, non sani hominis [3213 1Kb] , non sanus juret Orestes [3214 1Kb] [(767) 1Kb] . Sicut est illud, quod praefati sumus, quia noctem integram vigilando, diemque transegit dormiendo. Item illud, quod a veritate quidem auditum avertens, ad fabulas et somnia conversus est. Item illud, quod elemosinarum oblitus in pauperes, omnia quae habere potuit dispersit in divites, praecipue in [3215 1Kb] adulatores. Item [Col. 0606A] illud, quod, dispersis bonis ecclesiae, cum nil haberet residui, de rapinis miserorum vixit et legitimis sanctarum congregationum. Item illud, quod de praepositura villicationem faciens, et de hospitali [3216 1Kb] praeposituram, non impar fuit illi qui diruens [3217 1Kb] aedificat, mutat quadrata rotundis [(768) 1Kb] . Item illud, quod facilius solito provocatus ad iracundiam, aliquos manu percussit usque ad effusionem sanguinis [(769) 1Kb] , multos etiam ignominiosis exasperans verbis, non minus se quam illos inhonoravit. Talis ille circa finem, totus a se alteratus, et a [3218 1Kb] pristina virtute [(770) 1Kb] pessumdatus, quid vellet aut nollet, nec sibi nec ulli suorum poterat satis notum esse. Ceterum talis erat eloquentia ejus usque in [3219 1Kb] finem, ut si eum audires contionantem, facile tibi persuaderetur, [Col. 0606B] omnia per illum fieri plena ratione magnaque auctoritate.

62. ([28.] Cap. 188.) Hanc pernitiosam clarissimi viri [(771) 1Kb] commutacionem sive digressionem et apertius deteriorationem dum per singulas orbis provintias fama volans [(772) 1Kb] dispergeret, insignis [3220 1Kb] germanus ejus, scilicet palatinus comes Fridericus [3221 1Kb] , ad corripiendum fratrem, sicut memini, pervenit [3222 1Kb] usque [3223 1Kb] Lismonam. Sed frustra commonens eum de his quae honori ejus attinerent [3224 1Kb] vel saluti, molestus [(773) 1Kb] abscessit [3225 1Kb] , [* 1Kb] Notebaldum 3226 1Kb] suosque pares accusans, qui suis maleficiis illustrem virum circumvenirent [3227 1Kb] , suisque dementem [3228 1Kb] reddiderint [3229 1Kb] consiliis. Haec ille. Nos autem vidimus ipsum pontificem ad tantam [3230 1Kb] illo [Col. 0606C] tempore pervenisse infamiam, ut magicis inservisse artibus diceretur; a quo crimine, Jesum testor et angelos ejus omnesque sanctos, illum virum [3231 1Kb] prorsus immunem et liberum esse, praesertim cum maleficos [(774) 1Kb] et divinos [(775) 1Kb] et ejusmodi homines saepe judicaret morte esse multandos. Quoniam vero scriptum est: Cum sancto sanctus eris, et cum perverso perverteris (Psal. XVIII, 26, 27), arbitror eum, aut malignitate eorum quos sibi fideles credidit, aut infestatione inimicorum qui ecclesiam ejus impugnabant, a statu solitae rectitudinis primo lapsum, deinde corruisse totum. [29.] Tandem saeva [* 1Kb] [Col. 0607A] perturbatione morum infractus, cum simul exterioribus fortunae quateretur 3234 1Kb] adversis, quasi navis obruta fluctibus, etiam corpore debilitari cepit. Dumque [3235 1Kb] medicorum auxilio studuit recuperare valitudinem, propter crebra medicaminum temptamenta [3236 1Kb] graviorem mox incidit infirmitatem, ita ut semianimis jacens, in extremis jam fuerit desperatus. [Quo etiam tempore ad curiam tendens, gravi casu de equo lapsus est [3237 1Kb] .] Tunc ille compunctus amare flevit cum Ezechia (IV Reg. XX, 3), correctionemque suae vitae Deo promittens, o [3238 1Kb] solita Christi clementia, statim convaluit, totumque supervivens triennium, multa complevit, non tamen omnia quae promisit [3239 1Kb] .

63. ([30.] Cap. 189.) In diebus illis supervenit [Col. 0607B] quaedam mulier spiritum habens Phitonis [3240 1Kb] [(776) 1Kb] : haec voce publica dixit omnibus, celerem archiepiscopo [3241 1Kb] transitum affore infra biennium, nisi forte converteretur. Hoc idem contestati sunt medici [3242 1Kb] . Erant autem cum pontifice alii pseudoprophetae, longe alia promittentes, quibus major [3243 1Kb] fides habebatur. Ilii [3244 1Kb] siquidem vaticinabantur illum tam diu [3245 1Kb] victurum, donec poneret omnes inimicos suos scabellum pedum suorum (Psal. CIX, 1), hancque debilitatem corporis magnam deinde sanitatem vel rerum prosperitatem secuturam. Familiarissimus omnium erat Notebaldus [3246 1Kb] , qui multa pontifici saepe vera praedicens, uno et novissimo decepit verbo credentem [3247 1Kb] . [31.] Vidimus eo tempore apud Bremam cruces sudasse lacrimis; vidimus [Col. 0607C] ecclesiam porcos violasse canesque, adeo ut vix possent [3248 1Kb] ab ipsa altaris crepidine repelli. Vidimus lupos in suburbanis loci nostri gregatim ululantes, horribili jurgio certasse cum bubonibus. Cumque somnia vehementer episcopus attenderet, haec ab omnibus frustra [3249 1Kb] nunciabantur in ipsum [3250 1Kb] respicere. Mortui numquam tam familiariter locuti sunt cum vivis. Omnia [3251 1Kb] mortem episcopi portendebant. Nam et Hammaburg eodem anno, quo metropolitanus decessit [3252 1Kb] , incensa et bis vastata est. Pagani victores totam Nordalbingiam deinceps [Col. 0608A] habuerunt in sua ditione, bellatoribusque occisis aut in captivitatem ductis, provincia in solitudinem redacta est, ut diceres, in boni pastoris fine etiam pacem terris ablatam. ([32.] Cap. 190.) Quatuordecim [3253 1Kb] dies ante obitum [3254 1Kb] Goslariae positus, ex consuetudine sua nec potionibus contineri voluit nec flebotomis [3255 1Kb] . Quare gravissimo dissintheriae [3256 1Kb] morbo correptus, et usque ad ossa tenuatus [3257 1Kb] , heu suae prorsus adhuc immemor salutis, rei publicae negotia tractavit usque ad extremam exitus [3258 1Kb] horam [3259 1Kb] . Aderat [3260 1Kb] Magadburgensis [3261 1Kb] archiepiscopus Wecil [3262 1Kb] , et fratrum [3263 1Kb] alii, petentes ut intromitterentur; quos tamen ipse, nescio quibus offensus, excludi praecepit a januis, dicens se prae [3264 1Kb] immunditia infirmitatis indignum qui ab [Col. 0608B] aliquo [3265 1Kb] videretur. Soli [3266 1Kb] regi concedebatur aditus aegrum [3267 1Kb] visitandi, quem dilexit eo modo et [3268 1Kb] usque in finem. Illum ergo suae fidei ammonens et diuturni servitii, multis gemitibus [3269 1Kb] commendavit ei ecclesiam suam et bona ecclesiae.

64. ([33.] Cap. 191.) Interea feralis aderat dies Aegyptiacis [3270 1Kb] cognata [3271 1Kb] tenebris, qua magnus praesul Adalbertus amarae mortis vicino pulsabatur nuncio. Sensit et ipse solutionem corporis sui tam virium defectu quam rerum praesagio dictarum instare. Sed cum medici trepidarent indicare veritatem, solusque promitteret vitam Notebaldus, inter spem vitae mortisque metum vir sapiens jacuit incertus suique oblitus. Eheu [3272 1Kb] ignorans, quia dies Domini sicut fur, ita in nocte veniet; et cum [Col. 0608C] dixerint [3273 1Kb] Pax et securitas, tunc repentinus superveniet interitus (I Thess. V, 2, 3), et alia, quibus [3274 1Kb] praecipitur in evangelio, ut vigilemus. Nescitis, inquit, diem neque horam (Matth. XXIV, 30). Qua in re memor sentenciae cujusdam sancti, non sine lacrimis huic loco possum aptare. Jam, inquit, percutitur, jam sine penitentia cogitur exire peccator, ut moriens obliviscatur sui, qui, dum viveret, oblitus est Dei [3275 1Kb] . [34.] Tali modo gloriosus ille metropolitanus, cum adhuc speraret de vita praesenti, die medio sextae feriae, suis ad epulas sedentibus, ipse [Col. 0609A] in agonia solus jacens, exhalavit spiritum [* 1Kb] ,

Vitaque cum gemitu fugit indignata sub umbras 3278 1Kb] [(777) 1Kb] .
Eheu quam vellem meliora scribere de tanto viro, qui et me dilexit, et tam clarus in vita sua fuit. Verum timeo quia scriptum est: Vae illis qui malum bonum dicunt (Isai. V, 20) [3279 1Kb] et pereant qui nigrum in candidum [3280 1Kb] vertunt [(778) 1Kb] . Videturque [3281 1Kb] mihi periculosum esse ut talis homo qui, dum viveret, propter adulationes perditus est, ei nos scribentes aut loquentes post mortem adulari debeamus [** 1Kb] . Asserunt tamen aliqui, cum ita solus jacuisset, paucos interfuisse arbitros, in quorum 3282 1Kb] praesentia de omnibus gestorum suorum offendiculis amaram in novissimo gesserit penitentiam, flens et ejulans se dies suos perdidisse, tuncque demum [Col. 0609B] cognoscens [3283 1Kb] quam parva, immo quam misera est nostri pulveris gloria; quia omnis caro foenum, et omnis gloria ejus quasi [3284 1Kb] flos foeni (Isai XL, 6).

65. ([35.] Cap. 192.) O fallax humanae vitae prosperitas! O fugienda honorum ambitio! Quid tibi nunc, o venerabilis pater Adalberte, prosunt illa quae semper dilexisti, gloria [3285 1Kb] mundi, populorum frequentia, elatio [3286 1Kb] nobilitatis? Nempe solus jaces in alto palatio, derelictus ab omnibus tuis. Ubi sunt autem medici, adulatores et ypocritae, qui te laudabant in desideriis animae tuae [3287 1Kb] , qui te juraverunt convaliturum esse de hac infirmitate, qui te usque ad decrepitam aetatem victurum calcularunt? Omnes, ut video, socii mensae fuerunt, et recesserunt in die temptationis. Soli remanserunt inopes et peregrini [Col. 0609C] [3288 1Kb] , viduae ac [3289 1Kb] orphani, atque omnes oppressi, qui se tua [3290 1Kb] morte fatentur esse [3291 1Kb] desolatos. [Col. 0610A] Cum quibus et [3292 1Kb] nos veraciter possumus [3293 1Kb] affirmare, tibi neminem deinceps comparem fore in clementia et largitate peregrinorum [(779) 1Kb] , in defensione sanctarum ecclesiarum et reverentia omnium clericorum, sive qui male [3294 1Kb] potentium rapinas aut praesumptiones superborum [3295 1Kb] ita persequatur [3296 1Kb] ; postremo qui in divinis humanisque prudenter disponendis [3297 1Kb] paratior inveniatur ad omne consilium. Si quid vero in moribus tuis [3298 1Kb] reprehensibile videbatur, hoc magis accidit ex eorum nequitia, quibus tu plus justo credidisti, sive quos [3299 1Kb] inimicos propter veritatem sustinuisti. Illi enim tuum laudabile ingenium suis depravantes insidiis, a [3300 1Kb] bono malum effecerant; ideoque oportet nos clementissimum orare Dominum, ut tibi indulgeat [Col. 0610B] secundum multitudinem [(780) 1Kb] misericordiae suae, teque in aeterna beatitudine collocet, per merita omnium sanctorum suorum, quorum te patrocinio devote semper commendasti [3301 1Kb] .

66. (Cap. 193.) [*** 1Kb] Obiit autem clarissimus noster metropolitanus Adalbertus XVII Kalend. Aprilis, indictione 10. Hic est annus Domini nostri Jesu Christi millesimus 72us, Alexandri papae 11us, Heinrici regis quarti 17us. (Cap. 194.) Praeter libros atque 3302 1Kb] sanctorum reliquias et vestimenta sacra fere nichil inventum est in tesauris ejusdem viri. Quae tamen omnia rex accipiens, una cum praeceptis ecclesiae, tulit etiam manum sancti Jacobi apostoli. Hanc manum, dum esset in Ytalia pontifex [3303 1Kb] , accepit a quodam Veneciarum episcopo [Col. 0610C] Vitale [3304 1Kb] [(781) 1Kb] .

67. ([36.] Cap. 195.) Igitur corpus archiepiscopi [Col. 0611A] magno stupore totius regni a Goslaria Bremam portatum [3311* 1Kb] , decimo [3312 1Kb] die, quod est in annuntiatione sanctae Mariae, condigna populorum frequentatione [3313 1Kb] sepultum [3314 1Kb] est in medio chori novae, quam ipse construxit, basilicae; cum tamen affirment [3315 1Kb] illum saepe antea [3316 1Kb] rogasse, ut sepeliretur in urbe [3317 1Kb] metropoli Hammaburg, quam sicut decessores [3318 1Kb] sui, omni semper amore censuit esse colendam. Ibi namque dum adhuc viveret, plerumque totam aestatem transigens, praecipuas sollempnitates cum magna gloria celebravit. Ibi promotiones ecclesiasticorum ordinum legitimis temporibus gravi prorsus reverentia sepius implevit [3319 1Kb] . Ibi tempus et locum, quo a nostris ducibus seu a proximis Sclavorum gentibus sive a ceteris arctae [Col. 0611B] gentis legatis adiri posset, ex more constituit. Tantum honorem destructae urbi, tantumque amorem habens exhaustae matri, ut in illa diceret impletum Scripturae vaticinium, quae dicit [3320 1Kb] : Laetare, sterilis, quae non paris, quia multi filii desertae, magis quam ejus quae habet virum (Isai. LIV, 1; Gal. IV, 27).

68. ([37.] Cap. 196.) Ferunt [3321 1Kb] eum ante obitus sui diem vix tercium decubuisse, quod a lecto surgere nequiverit. Nam tanta in viro animi fortitudo fuit, ut in gravissima corporis infirmitate numquam ab aliquo vellet sustineri [3322 1Kb] , numquam emitteret vocem doloris. Cumque jacens in extremis, horam vocationis suae jam sentiret imminentem [3323 1Kb] , crebris iteravit suspiriis: Heu [3324 1Kb] , inquiens, infelicem et [Col. 0611C] miserum, qui tantas in vanum largitiones consumpsi: potui vero esse [3325 1Kb] beatus, si ea pauperibus disperserim [3326 1Kb] , quae pro gloria saeculi distraxisse [3327 1Kb] me doleo. Nunc autem illum adhibeo testem, cujus oculus profunda intuetur abyssi, quod tota intentio cordis mei fuit pro exaltatione ecclesiae meae. Quae licet mea culpa exigente, vel odio inimicorum praevalente, nimis extenuata videatur, sunt tamen amplius quam duo milia mansi, quos ex mea haereditate vel meo [3328 1Kb] labore gratulor adjectos ecclesiae. Quo sapientis viri sermone potest cognosci, quia si peccavit in aliquibus ut homo, saepe ut bonus homo penituit de erratis. ([38.] Cap. 197.) [Cujus [3329 1Kb] rei exemplum habeo unum, quod in principio introitus sui, cum esset vir superbissimus, arrogantia sua multos sibi [Col. 0611D] mortales fecit contrarios. Unde etiam [3330 1Kb] pro nobilitatis [Col. 0612A] suae gloria unum dixit verbum, quod utinam non dixisset: »omnes scilicet episcopos, qui ante eum praesederunt [3331 1Kb] , obscuros fuisse ac ignobiles, solum se generis et divitiarum titulis excellere, porro dignum qui majorem sortiretur cathedram vel ipsam sedem apostolicam.« Talia non semel jactantem visio dicitur magna perterruisse [3332 1Kb] , quam pro sui magnitudine, cum et veraciter nobis comperta esset, hic adjungere non supersedi. Vidit igitur nocte intempesta se in conventum ecclesiae raptum, ubi missarum solempnia deberent celebrari, astantibus quatuordecim suis ex ordine decessoribus [3333 1Kb] , ita ut proximus qui ante ipsum fuerat [3334 1Kb] Alebrandus, perageret illa [3335 1Kb] quae ad missas [3336 1Kb] fieri solent mysteria. Cumque lecto evangelio [Col. 0612B] sacerdos Dei ad suscipienda offerentium munera conversus pervenisset ad domnum Adalbertum, qui stabat in ultimo chori loco, mox torvis in eum luminibus [(782) 1Kb] intuens, oblationem ejus repullit, dicens: Tu homo nobilis et clarus non potes habere partem cum humilibus, et abscessit in haec verba. Sane ex illa hora penitens super his quae incaute protulit verbis, omnes decessores [3337 1Kb] suos in [3338 1Kb] ingenti veneratione habuit, seque multis gemitibus testabatur indignum sanctorum consortio virorum. Unde etiam [3339 1Kb] mox statuit, per singulos antecessorum [3340 1Kb] anniversarios dies, de corte [3341 1Kb] Bromstede [3342 1Kb] convivia dari fratribus plenissima atque pauperibus [(783) 1Kb] , quod prius a penitus nullo episcopo [3343 1Kb] solebat exhiberi.] ([139.] Cap. 198.) Nam [Col. 0612C] et alia multa reliquit signa penitentiae vel [3344 1Kb] conversionis suae [3345 1Kb] ex quibus hoc memorabile est, quod post vastationem ecclesiae [3346 1Kb] vel diem expulsionis suae [3347 1Kb] , cum superviveret quinquennium, numquam est [3348 1Kb] balneis usus, numquam est hylaris visus, raro processit in publicum vel ad convivium, nisi ad curiam isset aut diei festi necessitas poposcisset [3349 1Kb] . (Cap. 199.) [O quotiens vidimus cum planctu faciem turbatam [3350 1Kb] , si quando vastationis ecclesiae recordatus est, sive cum ipsos vastatores conspexisset? In die festo [3351 1Kb] natalis Domini, cum Magnus dux adesset praesens, itemque [3352 1Kb] magna coesset [3353 1Kb] recumbentium multitudo, hilares convivae pro sua consuetudine finitis epulis plausum cum voce levaverunt, quod tamen non parum displicuit archiepiscopo. Itaque innuens [Col. 0612D] fratribus nostris, qui simul aderant, praecepit cantori, [Col. 0613A] ut imponeret antiphonam: Hymnum cantate nobis. At vero laicis denuo perstrepentibus, inchoari fecit: Sustinuimus pacem et non venit [3354 1Kb] . Tercio vero cum adhuc in poculis [3355 1Kb] ulularent, multum iratus [3356 1Kb] , levari mensam praecepit, magna voce pronuncians: Converte, inquit [3357 1Kb] , Domine, captivitatem nostram; respondente choro: sicut torrens in austro. Ita ille nobis pone sequentibus, in oratorium reclusus, flevit amare. Non cessabo a fletu, ait, donec justus judex fortis et patiens liberabit [3358 1Kb] ecclesiam meam, vel potius suam, quam pastore contempto videt miserabiliter a lupis [3359 1Kb] discerpi. Impletum est enim desiderium eorum qui dixerunt: Haereditate possideamus sanctuarium Dei (Psal. LXXXII, 13), et quiescere faciamus omnes dies festos [Col. 0613B] Dei a terra (Psal. LXXIII, 8) [3360 1Kb] , et disperdamus eos de gente, et non memoretur nomen Israel ultra (Psal. LXXXII, 5). Exurge: quare obdormis, Domine, et ne repellas in finem (Psal. XLIII, 23). Quia superbia eorum qui te oderunt, ascendit semper (Psal. LXXIII, 23). Miserere nostri, quoniam multum repleti sumus despectione (Psal. CXXII, 3). Quoniam quem tu percussisti persecuti sunt, et super dolorem vulnerum meorum addiderunt (Psal. LXVIII, 27). Haec et alia nos in illo compunctionis tempore [3361 1Kb] lamenta saepe contemplati sumus, adeo ut monachus multotiens fieri desideraverit [3362 1Kb] . Aliquando etiam optabat ut in ministerio legationis suae aut in Sclavania vel in Suedia [3363 1Kb] sive in ultima Island [3364 1Kb] obire [3365 1Kb] mereretur [(784) 1Kb] . Saepe vero talis erat voluntas [Col. 0613C] ejus, qui [3366 1Kb] pro veritate vel decollari malle [3367 1Kb] non dubitaverit [3368 1Kb] in Christi confessione. Ceterum novit ille cognitor omnium secretorum Deus, si melior fuit [3369 1Kb] in conspectu suo, quam apparuit coram hominibus. Homo namque videt in facie, Deus autem in corde (I Reg. XVI, 7).]

70 [3370 1Kb] . ([40.] Cap. 200.) Ignosce igitur [3371 1Kb] , quaeso, lector, si tam diversi hominis diversam hystoriam diverso themate compaginans, cum non potui breviter aut dilucide, ut ars praecipit, omnem [3372 1Kb] operam dedi, ut scriberem veraciter, secundum quod scientia et opinio se habet in hac [Col. 0614A] parte [(785) 1Kb] ; quamvis multa reticens, ad ea praesertim [3373 1Kb] festinarim quae generaliter posteris ad sciendum sunt digna, vel spetialiter ad retinendum Hammaburgensi ecclesiae utilia. Postremo, si qua sunt quae auditori displiceant [3374 1Kb] in male gestis et fortasse pejus descriptis, summopere te moneo et postulo, ut dum scriptorem vituperas, tu vitio e dicta corrigas; dum [3375 1Kb] illum, de quo scribitur [3376 1Kb] , accusas, in sapientis viri casu tu cautior fias, considerans te ipsum, ne et tu condempneris [3377 1Kb] [(786) 1Kb] .

([41.] Cap. 201.) [In legatione autem Hammaburgensis ecclesiae, quae ad gentes fieri solet. quamvis magnus pontifex Adalbertus vigilanter omnes decessores [3378 1Kb] suos laborasse cognoverit, ipse tamen [Col. 0614B] magnificentius quam ceteri, potentiam archiepiscopalem longe lateque in exteras protendebat nationes. Quamobrem tractavit sedulo per se ipsum ingredi legationem illam [3379 1Kb] , si quam necdum conversis [3380 1Kb] posset gentibus afferre salutem aut jam conversis [3381 1Kb] addere perfectionem. Ad quod laboriosum iter peragendum, solita gloriari coepit jactantia: Primum fuisse Ansgarium, deinde Rimbertum, postea Unni, se vero quartum evangelistam postulari, quia ceteros decessores [3382 1Kb] suos viderit per suffraganeos, non per se tanto oneri insudasse. Itaque jam certus eundi, vitam [3383 1Kb] suam disposuit taliter finire, ut circuiens [3384 1Kb] latitudinem septentrionis, hoc est Daniam, Suediam et Nordmanniam [3385 1Kb] pertransiens, inde ad Orchadas extremamque orbis patriam [3386 1Kb] Island [3387 1Kb] [Col. 0614C] posset attingere. Illi enim suo tempore et suo [3388 1Kb] labore conversi sunt ad fidem Christianam. A cujus profectione itineris, quod jam publice moliebatur, de hortatu [3389 1Kb] prudentissimi regis Danorum commode deflexus [3390 1Kb] est, qui dixit ei, barbaras gentes facilius posse converti per homines suae linguae morumque similium quam per ignotas ritumque nationis abhorrentes personas; itaque nil [3391 1Kb] illi opus esse, nisi ut sua largitate et affabilitate redderet illos benivolos [3392 1Kb] et fideles, quos ad praedicandum gentibus verbum Dei paratos inveniret [3393 1Kb] . In qua exhortatione metropolitanus noster [3394 1Kb] orthodoxo regi consentiens, [Col. 0615A] ea largitate, quam in omnes habuit, multo indulgentius uti coepit in episcopos gentium et legatos orientalium regum [3395 1Kb] . Quos tanta hilaritate singulos recepit, tenuit dimisitque, ut eum, posthabito papa, quasi patrem multorum populorum ultro universi expeterent, ingentia viro munera offerentes, ejusque benedictionem reportantes pro munere. ([42.] Cap. 202.) Archiepiscopus itaque in legatione sua talis erat, qualem et tempora et mores hominem [3396 1Kb] mallent habere, ita affabilis, ita munificus, ita hospitalis erga omnes homines [3397 1Kb] , ut parvula Brema ex illius magnitudine instar Romae divulgata, ab omnibus terrarum partibus catervatim [3398 1Kb] peteretur, maxime a septentrionalibus populis. Inter quos extremi venerant Islani, Gronlani [3399 1Kb] , Gothorumque [Col. 0615B] et Orchadum legati, petentes ut illuc praedicatores dirigeret; quod et statim fecit [(787) 1Kb] . Nam et in Daniam, Suediam [3400 1Kb] et Nordwegiam [3401 1Kb] et in insulas maris ordinavit episcopos multos; de quibus et ipse gaudens dicere solebat: Messis quidem multa, operarii autem pauci. Rogate ergo Dominum messis, ut mittat operarios in messem suam (Matth. IX, 37). [Cap. 203.] Quorum speciosa multitudine tandem exhilaratus pontifex, primus omnium statuit in Dania synodum celebrare, cum suffraganeis suis, quoniam et temporis opportunitatem habuit, et quoniam [3402 1Kb] illud regnum sufficientibus habundaret episcopis, et quoniam multa corrigi necesse fuerat in novella plantatione, sicut hoc [3403 1Kb] , quod episcopi benedictionem vendunt, et quod populi decimas dare [Col. 0615C] nolunt, et quod in [3404 1Kb] gula et mulieribus enormiter omnes excedunt. Ad quae omnia Romani papae [3405 1Kb] fultus [3406 1Kb] auctoritate, regisque Danorum promptissimum sperans auxilium, magnificum prorsus, ut semper solebat, concilium fieri voluit omnium aquilonalium [3407 1Kb] episcoporum. Soli diucius expectabantur transmarini. Ea res hactenus synodum remorata est; ad cujus rei fidem praesto sunt epistolae, quas papa in Daniam legavit episcopis ad synodum rebellibus; et ipsius archiepiscopi litterae aliis directae. Ex quibus duarum exemplar hic ponere duxi necessarium.

[Col. 0616A] ([43.] Cap. 204.) Alexander episcopus, servus servorum Dei, omnibus episcopis in regno Danorum constitutis, apostolicae sedi et nostro vicario obedientibus, salutem et apostolicam benedictionem. Adalbertus [3408 1Kb] , Hammaburgensis archiepiscopus venerabilis, vicarius noster [3409 1Kb] , litteris et legatis suis conquestus est, quod quidam Edbertus [3410 1Kb] , Farriensis [3411 1Kb] episcopus, multis criminibus involutus, ad synodum suam per triennium vocatus, venire contempserit [3412 1Kb] ; quod quia consilio quorundam vestrorum dicitur esse factum, mandamus et apostolica auctoritate praecipimus, ut ab hujusmodi recedatis omnino consilio, eumque ad audientiam praedicti fratris nostri ire admoneatis, quatinus post factam examinationem canonice judicetur. Et alia quibus ibidem praecipitur, ut ei obediant et subjectionem [Col. 0616B] exhibeant. Item aliarum litterarum exemplar [3413 1Kb] .

(Cap. 205.) Adalbertus, sanctae Romanae et apostolicae sedis legatus, necnon universarum septentrionalium nationum archiepiscopus, Hammaburgensis quoque ecclesiae [3414 1Kb] provisor indignus, W. [3415 1Kb] [(788) 1Kb] Roskildensi [3416 1Kb] episcopo salutem. Ad synodum, quam apud Sleswich [3417 1Kb] celebrandam esse constitui, vos venisse aut nuncium vestrum misisse grato animo perciperem. Sed de hoc alias. Nunc autem fraternitatem vestram latere nolo, quid molestiae mihi Adalwardus episcopus intulit, quem vobis teste [3418 1Kb] , qui ordinationi ejus interfuistis, Sictonensis ecclesiae consecravi pontificem. Quem dum barbara gens sibi praeesse noluit [3419 1Kb] , Scariensem [3420 1Kb] ecclesiam invadere cepit. [Col. 0616C] Peto igitur, ut nuncium meum, qui illuc iturus est, ad Dalbogiensem [3421 1Kb] velitis episcopum dirigere [(789) 1Kb] .

Haec habui de synodo quae dicerem, cum et alia multa sint, quae fastidii causa omitto.

([44.] Cap. 206.) [3422 1Kb] Isti vero, quos metropolitanus ad gentes ordinavit, plures sunt [3423 1Kb] ; quorum sedes et nomina didicimus ipso narrante. In Dania itaque novem constituit, Ratolfum [3424 1Kb] ad Sleswich civitatem [3425 1Kb] [(790) 1Kb] , Oddonem ad civitatem [3426 1Kb] Ripam, Christianum ad civitatem [3427 1Kb] Arhusin [3428 1Kb] , Heriberbertum ad Wibergh [3429 1Kb] civitatem, Magnum monachum [3430 1Kb] et Albricum [3431 1Kb] [(791) 1Kb] in Wendilam insulam [3432 1Kb] , [Col. 0617A] Eilbertum [3432* 1Kb] monachum [3433 1Kb] in Farriam et Fiunem insulas [3434 1Kb] , Willelmum in insulam Seland [3435 1Kb] , Eginonem [3436 1Kb] in Scaniam [3437 1Kb] provinciam. In Suediam [3438 1Kb] consecravit sex: Adalwardum et Acilinum [3439 1Kb] [(792) 1Kb] , item Adalwardum [* 2Kb] et Tadicum (793) 1Kb] nec non Symeonem [3440 1Kb] [(794) 1Kb] atque Johannem monachum [3441 1Kb] [(795) 1Kb] . In Norwegiam [3442 1Kb] duos tantum ipse consecravit, Tholf et Sewardum [3443 1Kb] [(796) 1Kb] . Ceterum aliunde ordinatos, cum sibi satisfacerent, et secum misericorditer tenuit et abeuntes dimisit hilariter; sicut Meinardum [(797) 1Kb] , Osmundum [(798) 1Kb] , Bernardum [(799) 1Kb] et Asgotum [(800) 1Kb] aliosque multos. Praeterea Thurolfum [3444 1Kb] quendam posuit ad Orchadas [(801) 1Kb] . Illuc etiam misit Johannem in Scotia ordinatum [(802) 1Kb] [Col. 0617B] et alium quendam Adalbertum, cognominem suum [3445 1Kb] [(803) 1Kb] . Isleph ad Island insulam [3446 1Kb] [(804) 1Kb] . Sunt [3447 1Kb] episcopi quos omnes ordinavit viginti, quorum tres abortivi et extra vineam ociosi [(805) 1Kb] remanserunt (Matth. XX), sua quaerentes, non quae Jesu Christi (Philipp. II, 21) [(806) 1Kb] . Quos universos gloriosus archiepiscopus [(807) 1Kb] decenti honore [(808) 1Kb] habens, ad praedicandum barbaris verbum Dei prece et praemio [(809) 1Kb] commonebat [3448 1Kb] . Ita saepissime [Col. 0618A] vidimus cum quatuor [3449 1Kb] aut quinque stipatum episcopis; prout ipsum audivimus dicentem, absque multitudine esse non posse [(810) 1Kb] . [45.] Cum vero eos a se dimiserat, solito molestior [3450 1Kb] esse propter solitudinem videbatur. Numquam tamen carere maluit [(811) 1Kb] vel tribus, quorum frequentissimi erant Tangwardus [3451 1Kb] Brandenburgensis [3452 1Kb] [(812) 1Kb] , vir sapiens, et comes episcopi etiam ante episcopatum. Alter erat Johannes, quidam Scotorum [3453 1Kb] episcopus [(813) 1Kb] vir simplex et timens Deum, qui postea in Sclavaniam missus, ibidem cum principe Gotescalco [3454 1Kb] interfectus est. Tercius Bovo [3455 1Kb] nomen habuit, incertum unde natus aut ubi ordinatus, qui se tamen peregrinationis amore lherosolimam ter accessisse jactabat, indeque Babiloniam [Col. 0618B] deportatum a Sarracenis, tandemque solutum multas per orbem transisse provincias [(814) 1Kb] . Hos tres cum non essent ejus suffraganei, comperimus eum, quod [3456 1Kb] sedes proprias non haberent, majori fovisse clementia [3457 1Kb] . ([46.] Cap. 207.) Eodemque studio benignitatis utebatur erga Romanae sedis legatos. Quorum clientelam et contubernium in summo coluit amicitiarum loco, pariter gloriatus, se duos tantum habere dominos, hoc est papam et [Col. 0619A] regem, quorum dominio jure subjaceant omnes seculi et ecclesiae potestates; illos nimirum sibi esse timori ac honori. Apparuit hoc in fide viri, quam ita integram servavit utrisque, ut auctoritati apostolicae nichil praeponens [3465-6 1Kb] , antiqui honoris privilegia sedi apostolicae contenderet integra servari debere, ejusque legatos summo recipiendos amore censeret. Majestatem vero imperatoriam quanti faceret, episcopatus ejus testis est, ideo vel maxime destructus, quod a fidelitate regis nec minis nec blandimentis principum rescindi potuit. Formidolosa est enim malis regia [3467 1Kb] potestas [(816) 1Kb] . Unde etiam frequentes in regno conspirationes fieri solent [3468 1Kb] . Quibus ipse tamen nec in [3469 1Kb] verbo communicare [Col. 0620A] umquam voluit. Pro cujus fidei merito a rege quidem ut [3470 1Kb] major domus in palatio constitutus, dono ejus multa bona lucrabatur Bremensi ecclesiae, de quibus supra plenius dictum est. A papa vero meruit hoc dignitatis privilegium [(817) 1Kb] , ut totum jus suum domnus apostolicus [3471 1Kb] in illum transfunderet successoresque ejus [3472 1Kb] , adeo ut ipse [3473 1Kb] per totum aquilonem in quibus locis oportunum videbatur, sepe invitis [3474 1Kb] regibus, episcopatus constitueret, ordinaretque episcopos ex capella sua quos vellet electos. Quorum ordinationes vel sedes, quoniam huc usque distulimus, non incongruum videtur, simul etiam de situ Daniae vel reliquarum, quae trans Daniam sunt, regionum natura scribere [3475 1Kb] .



DESCRIPTIO INSULARUM AQUILONIS [3476 1Kb] . SI PLACET, HAEC QUARTI MANEANT PRIMORDIA LIBRI [3477 1Kb] .
[Col. 0619]

[Col. 0619B] 1. (Cap. 208.) Provintia Danorum tota [3478 1Kb] fere in insulas [3479 1Kb] dispertita est, sicut etiam legitur in gestis sancti Anscarii [3480 1Kb] [(818) 1Kb] . Hanc autem Daniam a nostris [3481 1Kb] Nordalbingis flumen Egdore [3482 1Kb] dirimit, quod [3483 1Kb] oritur in profundissimo saltu paganorum Isarnho [3484 1Kb] [(819) 1Kb] , quem dicunt extendi [3485 1Kb] secus mare Barbarum usque ad Sliam [3486 1Kb] lacum [3487 1Kb] . Ceterum flumen Egdore descendit usque in [3488 1Kb] occeanum Fresonicum, quem Romani scribunt Brittannicum. Et [3489 1Kb] prima quidem pars Daniae, quae Judlant [3490 1Kb] dicitur [3491 1Kb] , ab Egdore in boream longitudine protenditur [* 1Kb] , habens iter tridui, si in Funem 3492 1Kb] insulam divertis [3493 1Kb] . Si vero [3494 1Kb] a Sliaswig [3495 1Kb] [Col. 0620B] in Alaburg [3496 1Kb] per directum [3497 1Kb] viam metiris [3498 1Kb] , quinque aut septem [3499 1Kb] habes iter dierum [3500 1Kb] . Haec est strata [3501 1Kb] Ottonis caesaris usque ad mare novissimum Wendile [3502 1Kb] [(820) 1Kb] , quod [3503 1Kb] in hodiernum diem ex victoria regis [3504 1Kb] appellatur Ottinsand [3505 1Kb] . Latitudo Judlant [3506 1Kb] secus Egdoram diffusior est, inde vero paulatim contrahitur ad formam linguae in eum angulum, qui Wendila dicitur, ubi Judlant finem babet. Inde [3507 1Kb] brevissimus in Nordmanniam [3508 1Kb] transitus est [3509 1Kb] . Ager ibi sterilis; praeter loca fluminis [3510 1Kb] propinqua, omnia fere desertum [3511 1Kb] videntur; terra [3512 1Kb] salsuginis et vastae solitudinis. Porro cum omnis tractus Germaniae profundis horreat [Col. 0621A] [3514 1Kb] saltibus, sola est Judlant ceteris horridior quae in [3515 1Kb] terra fugitur propter inopiam fructuum, in mari vero propter infestationem pyratarum. Vix invenitur culta in aliquibus locis, vix humanae habitationi oportuna. Sicubi vero brachia maris occurrunt, ibi [3516 1Kb] civitates habet [3517 1Kb] maximas. Hanc regionem quondam [3518 1Kb] caesar [3519 1Kb] Otto [3520 1Kb] subiciens tributo [3521 1Kb] , in tres divisit episcopatus, unum constituens [3522 1Kb] apud Sliaswig [3523 1Kb] , quae et Heidiba [3524 1Kb] dicitur, quam [3525 1Kb] brachium quoddam freti barbari alluit [3526 1Kb] , quod incolae [3527 1Kb] Sliam vocant, unde et civitas nomen trahit. Ex eo [3528 1Kb] portu naves emitti solent in Sclavaniam [3529 1Kb] vel in Suediam vel ad Semlant [3530 1Kb] usque in Graeciam. Alterum fecit episcopatum [3531 1Kb] in Ripa [* 4Kb] , quae civitas alio cingitur 3532 1Kb] [Col. 0621B] alveo, qui ab occeano [3533 1Kb] influit, et per quem vela torquentur [3534 1Kb] in Fresiam, aut [3535 1Kb] certe in Angliam [** 1Kb] [Col. 0622A] vel in nostram Saxoniam. Tertium voluit episcopatum esse in [3536 1Kb] Arhusam [3537 1Kb] . Et hanc [3538 1Kb] fretum quoddam a Fune [3539 1Kb] dirimit brevissimum, quod ab orientali pelago ingrediens, longis anfractibus inter Funem [3540 1Kb] et Judlant [3541 1Kb] protenditur in boream, usque ad eandem civitatem Arhusan, a qua navigatur in Funem aut Selant [3542 1Kb] , sive in Sconiam [3543 1Kb] , vel usque in Norvegiam [3544 1Kb] .

2. (Cap. 209.) Postea vero deficiente hoc episcopatu, quem tercium posuimus, Judlant duos solummodo episcopatus retinuit, [*** 1Kb] Sleswicensem 3545 1Kb] videlicet ac Ripensem, donec mortuo nuper Wal [3546 1Kb] , Ripensi episcopo [3547 1Kb] [(822) 1Kb] , diocesis illa discreta est in quatuor episcopatus [3548 1Kb] , auctoritatem suam praebente [Col. 0622B] archiepiscopo. Qui mox consecravit in Ripam [3549 1Kb] Oddonem, in [**** 1Kb] [***** 1Kb] [****** 1Kb] [******* 1Kb] Arhusan 3550 1Kb] Christianum, [Col. 0623A] in Wiberch [3567 1Kb] Heribertum [3568 1Kb] , in [* 1Kb] Wendilam Magnum, cui, dum 3569 1Kb] post ordinationem [3570 1Kb] rediret, in Albia naufrago [3571 1Kb] subrogavit Albricum [3572 1Kb] . Hii quatuor episcopi [3573 1Kb] tunc Ripensem dono Sueni [3574 1Kb] regis sortiti sunt parrochiam [3575 1Kb] .

3. (Cap. 210.) Archiepiscopus vero de suis clericis [3576 1Kb] ordinavit in Sliaswig Rotolfum [3577 1Kb] , in Seland [3578 1Kb] Willelmum [3579 1Kb] , in Funem Eilbertum [3580 1Kb] , quem tradunt conversum [(832) 1Kb] a pyratis [3581 1Kb] , Farriam [3582 1Kb] insulam, quae in ostio fluminis Albiae longo secessu [3583 1Kb] latet in occeano [** 1Kb] , primum repperisse, constructoque ibi monasterio fecisse habitabilem [3584 1Kb] . Haec insula contra Hadeloam [3585 1Kb] sita est. Cujus latitudo [3586 1Kb] vix octo miliaria panditur, latitudo quatuor, homines stramine fragmentisque navium pro [Col. 0623B] igne utuntur. Sermo est, piratas, si quando praedam [3587 1Kb] inde vel [3588 1Kb] minimam tulerint [3589 1Kb] , aut mox perisse naufragio aut occisos ab aliquo, nullum domum redisse indempnem. Quapropter solent heremitis ibi viventibus decimas praedarum offerre cum magna devotione [3590 1Kb] . Est enim haec insula [3591 1Kb] feracissima frugum, ditissima volucrum et pecudum nutrix [3592 1Kb] , collem habet unicum, arborem nullam, scopulis includitur asperrimis [3593 1Kb] , nullo aditu praeter unum [3594 1Kb] , ubi et aqua [3595 1Kb] dulcis, locus venerabilis omnibus nautis, praecipue veo pyratris. Unde [3596 1Kb] accepit [Col. 0623C] nomen, ut Heiligland [3597 1Kb] dicatur. [*** 1Kb] Hanc in [Col. 0624A] vita sancti Willebrordi Fosetisland [3598 1Kb] appellari [3599 1Kb] discimus [3600 1Kb] , quae sita est in confinio Danorum et Fresonum [(833) 1Kb] . Sunt et aliae insulae contra Fresiam [3601 1Kb] et Daniam, sed nulla earum tam memorabilis.

4. (Cap. 211.) Funis insula est non modica, post eam, quae Wendila [3602 1Kb] dicitur, in ostio barbari sinus occurrens. Haec adhaeret [(834) 1Kb] regioni quae Judland dicitur, [3603 1Kb] , in quam [3604 1Kb] brevissimus a Judland [3605 1Kb] transitus ex omni parte. Civitas ibi magna Odansue [3606 1Kb] , insulae in giro parvulae, omnes frugibus plenae. Et notandum est, si per Judland in [**** 1Kb] Funem tenderis [3607 1Kb] , directam [3608 1Kb] in septentrionem viam habes [(835) 1Kb] . At vero per Funem transeunti ad Seland, oriens in faciem currit [3609 1Kb] . Duo trajectus sunt [Col. 0624B] in Seland, unus a Fune, alter ab Arhusan, pari uterque [3610 1Kb] distant [3611 1Kb] spatio. Mare natura tempestuosum duplicique [3612 1Kb] plenum periculo, ut etiamsi ventum habeas prosperum [3613 1Kb] , vix effugias manus pyratarum.

5. (Cap. 212.) Seland [***** 1Kb] insula est in interiori sinu maris Baltici sita, quantitate maxima ****** 1Kb] . Haec tam fortitudine virorum quam opulentia frugum celeberrima, longitudinem habet bidui, cum latitudo fere [3614 1Kb] sit aequalis. Civitas ejus maxima Roschald [3615 1Kb] , sedes regia Danorum. Haec insula aequali spatio distans a [Col. 0624C] Fune vel Sconia, per noctem transitur [3616 1Kb] , habetque [Col. 0625A] ab occidente Judland, civitatem Arhusan, vel [3619* 1Kb] Alaburg [3620 1Kb] et Wendilam [3621 1Kb] , a borea vero [3622 1Kb] , ubi et deserta est, fretum Nordmanniae [3623 1Kb] , a meridie autem Funem praedictam et sinum Sclavanicum, ab ortu [3624 1Kb] respicit promunctorium [3625 1Kb] Sconiae, ubi est civitas Lundona [3626 1Kb] .

6. (Cap. 213.) Aurum ibi plurimum, quod raptu congeritur pyratico. Ipsi enim [3627 1Kb] pyratae, quos illi Wichingos [3628 1Kb] appellant, nostri Ascomannos [3629 1Kb] , regi Danico tributum solvunt, ut liceat eis praedam exercere a barbaris, qui circa hoc mare plurimi [3630 1Kb] habundant. Unde etiam contingit [3631 1Kb] , ut licentia [3632 1Kb] , quam in hostes acceperunt, saepe abutantur [3633 1Kb] in suos, adeo fide nulla utrique ad invicem sunt, et sine misericordia quisque [3634 1Kb] alterum, mox ut ceperit, [Col. 0625B] in jus famulicii vel [3635 1Kb] socio vendit vel barbaro. Et multa quidem alia tam in legibus quam moribus aequo bonoque contraria Dani habent; ex quibus ni [3636 1Kb] utile mihi visum est ut dicerem [3637 1Kb] , nisi quod mulieres, si constupratae [3638 1Kb] fuerint [3639 1Kb] , statim venduntur. Viri autem, si vel regiae majestatis rei vel [3640 1Kb] in aliquo fuerint scelere deprehensi, decollari malunt quam verberari [* 1Kb] . Alia non est ibi species poenae 3641 1Kb] praeter securem vel [3642 1Kb] servitutem, et tunc [3643 1Kb] cum dampnatus fuerit, laetum esse gloria est. Nam lacrimas et planctum ceteraque genera compunctionis, quae nos salubria censemus, ita abhominantur Dani, ut nec pro peccatis suis ulli flere liceat nec pro caris defunctis.

7. (Cap. 214.) A Seland in Sconiam trajectus [Col. 0625C] multi, brevissimus in Halsinpurgh [3644 1Kb] , qui et vider [Col. 0626A] potest. [** 1Kb] Sconia 3645 1Kb] est pulcherrima visu Daniae provintia, unde et dicitur, armata viris, opulenta frugibus divesque in [3646 1Kb] mercibus, et nunc plena ecclesiis. Sconia bis tantum habet in spacio quam [3647 1Kb] Selandia, hoc est [3648 1Kb] trecentas ecclesias, cum Seland dicatur habere dimidium, Funis terciam partem. Sconia est pars ultima Daniae, fere insula; undique enim [3649 1Kb] cincta est [3650 1Kb] mari, praeter unum terrae brachium, quod [3651 1Kb] ab oriente continens Sueoniam [3652 1Kb] disterminat [3653 1Kb] a Dania. Ubi sunt profundi [3654 1Kb] saltus montesque asperrimi, per quos a Sconia in [3655 1Kb] Gothiam necessario iter agitur, ut dubites, utrum levius sit marino [3656 1Kb] discrimine terrestre periculum vitare, an istud illi praeponere. [*** 1Kb]

8. 3657 1Kb] (Cap. 215) In eadem regione Sconia [3658 1Kb] [Col. 0626B] nemo adhuc episcopus fuit incardinatus [3659 1Kb] nisi quod ab aliis partibus quidam venientes, interdum illam [3660 1Kb] procurabant diocesim [(836) 1Kb] . Deinde Selandensis [3661 1Kb] episcopus Gerbrand, et post eum Avoco, simul gubernabant utrasque ecclesias [3662 1Kb] . Nuper vero mortuo Avocone, rex Suein parrochiam Sconiensem [3663 1Kb] in duos episcopatus [**** 1Kb] segregavit [(837) 1Kb] , unum, [id est Lundensem [3664 1Kb] ,] Heinrico tribuens, alterum, [id est Dalboiensem [3664 1Kb] ,] Eginoni. Verum istum ordinavit archiepiscopus. Heinricus [3665 1Kb] apud Orchadas [3666 1Kb] ante fuit episcopus, isque in Anglia sacellarius Chnud [3667 1Kb] regis fuisse narratur [3668 1Kb] . Cujus thesauros in Daniam perferens, luxuriose vitam exegit. De quo narrant [3669 1Kb] etiam, quod pestifera consuetudine delectatus inebriandi ventris, tandem suffocatus [Col. 0626C] crepuit. Hoc et de Avocone factum esse comperimus, [Col. 0627A] similiterque de aliis. Egino [3678 1Kb] vero cum esset vir [3679 1Kb] sapiens in litteris, et [3680 1Kb] castitate insignis, tunc etiam totum studium ejus exarsit in conversione paganorum. Quapropter multos adhuc populos ydolorum cultui deditos ille vir Christo lucratus est, illos praesertim barbaros, qui Pleicani [3681 1Kb] dicuntur [(840) 1Kb] et qui in Hulmo [3682 1Kb] insula [(841) 1Kb] degunt affines Gothis [3683 1Kb] . Qui omnes dicuntur [3684 1Kb] ad ejus praedicationem conversi ad [3685 1Kb] lacrimas, poenitentiam sui erroris ita monstrasse [3686 1Kb] , ut confractis statim ydolis, ultro certarent ad baptismum [3687 1Kb] . Mox etiam thesauros et omnia quae habebant sternentes ad pedes episcopi, flagitabant [3688 1Kb] , ut [3689 1Kb] haec ille [3690 1Kb] dignaretur recipere [3691 1Kb] , quod [3692 1Kb] renuens episcopus, docuit eos ex eadem pecunia fabricare ecclesias [Col. 0627B] egenos alere, ac [3693 1Kb] redimere captivos, qui multi sunt in illis partibus.

9. (Cap. 216.) Fertur idem vir magnanimus, eo tempore quo in Suedia [3694 1Kb] persecutio maxima [3695 1Kb] christianitatis incanduit, Scaranensem ecclesiam ceterosque fideles, eo quod pastore carebant, frequenter visitasse, consolationem ministrans hiis qui in Christum crediderant [3696 1Kb] , et [3697 1Kb] incredulis verbum Dei constanter annuncians. Ibi etiam opinatissimum Fricconis [3698 1Kb] simulacrum in frusta concidit. Pro quibus virtutum insignibus [(842) 1Kb] a rege Danorum magno deinceps vir Dei honore habitus, defuncto mox pingui Heinrico, utramque Sconiae parrochiam, quae est in Lundona [* 1Kb] vel Dalboia, recepit gubernandam [3699 1Kb] . Qui mox Lundonae [3700 1Kb] [Col. 0627C] sedem suam constituit [3701 1Kb] apud Dalboiam vero [3702 1Kb] [Col. 0628A] praeposituram fratrum regulariter viventium esse praecepit. Itaque duodecim annis in sacerdotio nobiliter exactis, clarissimus [3703 1Kb] vir [(843) 1Kb] Egino regressus a Romana urbe, mox ut domum pervenit feliciter, migravit ad Christum. Cujus obitus et [** 1Kb] Funensis [3704 1Kb] episcopi contigit eodem anno, quo noster excessit metropolitanus [3705 1Kb] .

10. [3706 1Kb] (Cap. 217.) Nunc autem quoniam locorum se praebuit occasio, ad rem [3707 1Kb] videtur aliquid de natura [*** 2Kb] Baltici maris dicere. Cujus freti mentionem cum supra in 3708 1Kb] gestis Adaldagi pontificis [(844) 1Kb] ex scriptis Einhardi [3709 1Kb] [(845) 1Kb] fecerim, explanationis more utor [3710 1Kb] , ea quae ille per compendium dixit [3711 1Kb] , pleniori [3712 1Kb] calamo nostris scienda proponens [3713 1Kb] . Sinus, inquit [3714 1Kb] , quidam ab occidentali [Col. 0628B] occeano orientem versus porrigitur. Sinus ille ab incolis appellatur Balticus, eo quod in modum baltei longo tractu per Scithicas [3715 1Kb] regiones tendatur usque in [3716 1Kb] Greciam [3717 1Kb] , idemque mare Barbarum seu pelagus Scithicum vocatur a gentibus quas alluit barbaris. Occidentalis autem occeanus ille videtur, quem Romani Britannicum scribunt, cujus latitudo inmensa, terribilis et periculosa, complectitur ab occasu Britanniam, quae nunc Anglia dicitur; a meridie Fresos [3718 1Kb] tangit, cum ea parte Saxonum [3719 1Kb] , qui nostrae [3720 1Kb] diocesi pertinent [3721 1Kb] Hammaburgensi. [In hoc oceano insula est modica Heiligland, de qua supra dictum est [3722 1Kb] .] A solis ortu habet Danos ostiumque Baltici maris et Nordmannos qui ultra Daniam consistunt; ab aquilone vero idem [Col. 0628C] occeanus insulas praeterlabitur Orchadas, deinde [3723 1Kb] [Col. 0629A] infinitis orbem terrae spaciis ambit, sinistrorum habens Hyberniam [(847) 1Kb] , Scotorum patriam, quae nunc Irland dicitur, dextrorum vero scopulos Nordmanniae, ulterius autem insulas Island [3729* 1Kb] , Gronland; ibi terminat [3730 1Kb] occeanus, qui dicitur caligans [(848) 1Kb] .

11. (Cap. 218.) Quod autem dicit [3731 1Kb] eundem sinum longitudinis incompertae [(849) 1Kb] , hoc [3732 1Kb] nuper apparuit in sollertia fortissimorum virorum Ganuz [3733 1Kb] Wolf, satrapae Danorum, sive Haroldi [3734 1Kb] , regis Nordmannorum, qui magno viae labore multoque sociorum periculo, quantitatem [(850) 1Kb] hujus maris perscrutantes, ancipiti demum jactura ventorum ac pyratarum fracti victique redierunt. Affirmant autem Dani, longitudinem hujus ponti saepe a pluribus [3735 1Kb] expertam [3736 1Kb] , secundo flatu per mensem [Col. 0629B] aliquos a Dania pervenisse in Ostrogard [* 1Kb] Ruzziae (851) 1Kb] . Latitudinem [3737 1Kb] vero illam ponit [3738 1Kb] , quae nusquam centum milia passuum excedat, cum in multis, ait [3739 1Kb] , locis contractior inveniatur [(852) 1Kb] . (Cap. 219-20). Quod in ostio ejusdem sinus videri potest, cujus ab oceano introitus inter Alaburc [3740 1Kb] , promunctorium [3741 1Kb] Daniae [(853) 1Kb] scopulosque Nortmanniae tam strictus [3742 1Kb] invenitur, ut facili saltu [3743 1Kb] per noctem carbasa trajiciantur [3744 1Kb] . Item egressus limitem Danorum [(854) 1Kb] idem pontus late brachia tendit, quae denuo contrahit e regione Gothorum [3745 1Kb] , qui a latere [(855) 1Kb] Wilzos [3746 1Kb] habent. Deinde quanto interius vadit, tanto latius hinc inde diffunditur.

12. Hunc, inquit [3747 1Kb] , sinum multae circunsedent [Col. 0629C] [3748 1Kb] nationes; Dani siquidem ac Sueones quos [Col. 0630A] Nortmannos vocamus, et [3749 1Kb] septentrionale litus et omnes in eo insulas tenent. Ad litus [3750 1Kb] australe Sclavi, Haisti aliaeque diversae incolunt nationes, inter quas praecipue [3751 1Kb] sunt Welatabi [(856) 1Kb] qui et Wilzi [3752 1Kb] dicuntur. Dani [3753 1Kb] et Sueones ceterique trans Daniam populi ad hystoricis Francorum omnes vocantur Nortmanni, cum tamen Romani scriptores ejusmodi [3754 1Kb] vocent Yperboreos, quos Martianus Capella multis laudibus extollit [3755 1Kb] [(857) 1Kb] .

13. (Cap. 221.) Itaque primi ad ostium praedicti sinus habitant in australi ripa versus nos Dani, quos Juddas [3756 1Kb] appellant, usque ad Sliam lacum. Unde incipiunt fines Hammaburgensis parrochiae [3757 1Kb] , qui per maritimos Sclavorum populos longo tractu porriguntur usque ad Panim [3758 1Kb] flumen [3759 1Kb] : ibi limes [Col. 0630B] est nostrae [3760 1Kb] diocesis. Inde Wilzi et Leuticii [3761 1Kb] sedes [3762 1Kb] habent usque ad Oddaram [3763 1Kb] flumen [3764 1Kb] ; trans Oddaram autem [3765 1Kb] comperimus degere Pomeranos [3766 1Kb] . Deinde latissima Polanorum [3767 1Kb] terra diffunditur, cujus terminum dicunt in Ruzziae [3768 1Kb] regnum connecti. Haec est [3769 1Kb] ultima vel [3770 1Kb] maxima Winulorum [3771 1Kb] provintia, quae et finem facit illius sinus.

14. (Cap. 222.) At vero a parte aquilonari [3772 1Kb] revertentibus ad ostium Baltici freti [3773 1Kb] , primi [3774 1Kb] occurrunt Nortmanni [(858) 1Kb] , deinde Sconia prominet, regio [3775 1Kb] Danorum, et supra eam tenso limite Gothi habitant usque ad Bircam [3776 1Kb] . Postea longis terrarum spatiis regnant Sueones usque ad terram [Col. 0630C] feminarum [(859) 1Kb] . Supra illas [3777 1Kb] Wizzi [3778 1Kb] [(860) 1Kb] , [Col. 0631A] Mirri [(861) 1Kb] , Lami [3782 1Kb] [(862) 1Kb] , Scuti [(863) 1Kb] et Turci [(864) 1Kb] habitare [3783 1Kb] feruntur usque ad Ruzziam; in [3784 1Kb] qua denuo finem habet ille sinus. Itaque latera illius ponti ab austro Sclavi [3785 1Kb] , ab aquilone Suedi possederunt.

15. Asserunt etiam periti locorum, a [3786 1Kb] Sueonia [3787 1Kb] terrestri via permeasse quosdam usque in [3788 1Kb] Graeciam. Sed barbarae gentes, quae in medio sunt, hoc iter impediunt, propterea navibus temptatur [3789 1Kb] periculum.

16. (Cap. 223.) Multae sunt insulae in hoc sinu, quas omnes Dani et Sueones habent in sua ditione [3790 1Kb] , aliquas etiam Sclavi tenent. Earum prima est in capite illius freti [3791 1Kb] Wendila, secunda Morse [(865) 1Kb] , tertia Thud [3792 1Kb] [(866) 1Kb] , modico ab invicem [Col. 0631B] intervallo divisae, quarta est Samse [3793 1Kb] [(867) 1Kb] , quae opposita est civitati Arhusin [3794 1Kb] , quinta Funis, sexta Seland, septima quae illi adhaeret [(868) 1Kb] et quarum supra mentionem [3795 1Kb] fecimus; octavam dicunt [3796 1Kb] illam, quae Sconiae ac Gothiae proxima [3797 1Kb] Holmus appellatur [(869) 1Kb] , celeberrimus Daniae portus et fida stacio navium, quae ad barbaros [3798 1Kb] et [3799 1Kb] in Graeciam dirigi solent [(870) 1Kb] . Ceterum insulae Funi adjacent aliae septem minores ab euro [3800 1Kb] , quas supra diximus frugibus opulentas, hoc est Moyland [3801 1Kb] [(871) 1Kb] , Imbra [3802 1Kb] [(872) 1Kb] , Falstra [3803 1Kb] , Laland [3804 1Kb] , Langland [3805 1Kb] , itemque [3806 1Kb] aliae omnes sibi vicinae, cum Laland [3807 1Kb] interius vadat ad confinia Sclavorum [(873) 1Kb] . [Col. 0631C] Hae quindecim [3808 1Kb] insulae Danorum regnum aspiciunt, [Col. 0632A] omnesque jam [3809 1Kb] christianitatis titulo decoratae [3810 1Kb] sunt. Sunt et aliae interius [3811 1Kb] , quae subjacent imperio Sueonum; quarum vel [3812 1Kb] maxima est illa, quae Churland [3813 1Kb] dicitur; iter habet octo dierum [3814 1Kb] ; gens crudelissima propter nimium ydololatriae cultum fugitur ab omnibus; aurum ibi plurimum, equi optimi. Divinis, auguribus [3815 1Kb] atque nigromanticis [3816 1Kb] omnes domus plenae sunt, [qui etiam vestitu monachico induti sunt [3817 1Kb] ]. A toto orbe ibi responsa petuntur, maxime ab Hispanis [3818 1Kb] et Grecis. Hanc insulam credimus in vita sancti Ansgarii [(874) 1Kb] Chori [3819 1Kb] nominatam, quam tunc Sueones tributo subjecerunt. Una ibi nunc facta est [3820 1Kb] ecclesia, cujusdam studio negotiatoris, quem rex Danorum multis ad hoc illexit muneribus. [Col. 0632B] Ipse [3821 1Kb] rex gaudens in Domino recitavit mihi hanc cantilenam [3822 1Kb] .

17. (Cap. 224.) Praeterea recitatum est nobis, alias plures insulas in eo [3823 1Kb] ponto [3824 1Kb] esse [3825 1Kb] , quarum una grandis Aestland [3826 1Kb] dicitur, non minor illa de qua prius diximus [3827 1Kb] . Nam [3828 1Kb] et ipsi Deum [3829 1Kb] christianorum prorsus ignorant, dracones adorant cum volucribus, quibus etiam litant vivos homines, quos a mercatoribus emunt, diligenter omnino probatos, ne maculam in corpore habeant [3830 1Kb] , pro qua refutari dicuntur [3831 1Kb] a draconibus. Et haec quidem [3832 1Kb] insula terrae feminarum proxima narratur, cum illa superior non longe sit [Col. 0632C] a Birca [3833 1Kb] Sueonum.

[Col. 0633A] 18. (Cap. 225.) Illae autem insulae [3834 1Kb] quae Sclavis adjacent, insigniores accepimus esse [3835 1Kb] tres. Quarum prima Fembre vocatur [(875) 1Kb] Haec opposita est Wagris [3835* 1Kb] , ita ut videri possit ab Aldinburg, sicut illa quae Laland dicitur [3836 1Kb] . (Cap. 226.) Altera est contra Wilzos [3837 1Kb] posita, quam [* 1Kb] Rani vel Runi [3838 1Kb] ] possident, gens fortissima Sclavorum, extra quorum sentenciam de publicis rebus nichil agi lex est [3839 1Kb] , ita [3840 1Kb] metuuntur [3841 1Kb] propter familiaritatem deorum vel potius daemonum, quos majori cultu venerantur quam ceteri [3842 1Kb] . Ambae igitur hae insulae pyratis et cruentissimis latronibus plenae sunt, et qui nemini parcant [3843 1Kb] ex transeuntibus. Omnes enim quos alii vendere solent, illi occidunt [3844 1Kb] . (Cap. 227.) Tertia est illa, quae Semland [Col. 0633B] dicitur [3845 1Kb] , contigua Ruzzis [3846 1Kb] et [3847 1Kb] Polanis; hanc inhabitant Sembi vel Pruzzi [3848 1Kb] , homines humanissimi, qui obviam tendunt his ad auxiliandum, qui periclitantur in mari, vel qui a pyratis infestantur. Aurum et argentum [3849 1Kb] pro minimo ducunt, pellibus habundant peregrinis, quarum [3850 1Kb] odor letiferum [3851 1Kb] nostro orbi propinavit superbiae venenum. Et illi quidem ut stercora haec habent ad nostram credo [3852 1Kb] dampnationem [3853 1Kb] , qui per fas et nefas [3854 1Kb] ad [3855 1Kb] vestem anhelamus marturinam [3856 1Kb] , [Col. 0634A] quasi ad summam beatitudinem [** 2Kb] . Itaque pro lancis indumentis, quae nos dicimus faldones 3857 1Kb] [(876) 1Kb] , illi offerunt tam [3858 1Kb] preciosos martures [3859 1Kb] . Multa [3860 1Kb] possent dici ex [3861 1Kb] illis populis laudabilia in moribus, si haberent solam fidem Christi, cujus praedicatores immaniter [3862 1Kb] persecuntur. Apud illos [3863 1Kb] martyrio coronatus est illustris [3864 1Kb] Boemiorum [3865 1Kb] episcopus Adalbertus [(877) 1Kb] . Usque hodie profecto inter illos, cum cetera [3866 1Kb] omnia sint communia nostris, solus prohibetur accessus lucorum et fontium, quos autumant pollui christianorum accessu. Carnes [3867 1Kb] jumentorum pro cibo sumunt, quorum lacte vel cruore utuntur in potu, ita ut inebriari dicantur. Homines cerulei, facie rubea, et criniti [3868 1Kb] . Praeterea inaccessi [3869 1Kb] paludibus, nullum [Col. 0634B] inter se dominum pati volunt.

19. (Cap. 228.) Sunt et aliae in hoc ponto [3870 1Kb] insulae plures, ferocibus barbaris omnes [3871 1Kb] plenae, ideoque fugiuntur a navigantibus [(878) 1Kb] . Item circa haec littora Baltici maris ferunt [3872 1Kb] esse Amazonas [*** 1Kb] , quod nunc terra feminarum dicitur (879) 1Kb] . Eas [3873 1Kb] aquae gustu dicunt aliqui concipere. Sunt etiam qui referant [3874 1Kb] eas fieri praegnantes ab hiis [3875 1Kb] qui praetereunt [3876 1Kb] negociatoribus, vel ab hiis quos inter se habent captivos, sive ab aliis monstris, quae [Col. 0635A] ibi non rara habentur. Et hoc credimus etiam fide dignius [3891 1Kb] . Cumque pervenerint [3892 1Kb] ad partum, si quid [3893 1Kb] masculini generis est, fiunt [3894 1Kb] cynocephali [3895 1Kb] ; si quid feminini, speciosissimae mulieres [3896 1Kb] . Hae simul viventes, spernunt consortia virorum; quos etiam, si advenerint, a [3897 1Kb] se repellunt viriliter. Cynocephali sunt [3898 2Kb] , qui in pectore caput [3899 1Kb] habent [3900 1Kb] [(882) 1Kb] ; in Ruzzia videntur sepe captivi, et cum verbis latrant in voce. Ibi sunt etiam [3901 1Kb] qui dicuntur Alani vel Albani [3902 1Kb] , qui lingua eorum wizzi [3903 1Kb] dicuntur, crudelissimi ambrones [3904 1Kb] ; cum canicie nascuntur; de quibus auctor Solinus [(883) 1Kb] meminit [3905 1Kb] . Eorum patriam canes defendunt. Si quando pugnandum est [3906 1Kb] , canibus aciem struunt [* 1Kb] . Ibi sunt homines pallidi, virides et [Col. 0635B] macrobii 3907 1Kb] [(884) 1Kb] , quos appellant Husos [3908 1Kb] ; postremo illi, qui dicuntur antropofagi, et humanis vescuntur carnibus. Ibi sunt alia [3909 1Kb] monstra plurima, quae recitantur a navigantibus sepe inspecta quamvis hoc nostris vix credibile putetur [3910 1Kb] .

20. (Cap. 229.) Haec habui quae de sinu illo Baltico [Col. 0636A] [3911 1Kb] dicerem [3912 1Kb] , cujus nullam mentionem audivi quempiam fecisse doctorum, nisi solum, de quo supra diximus, Einhardum [3913 1Kb] . Et fortasse mutatis nominibus arbitror illud fretum [3914 1Kb] ab antiquis [3915 1Kb] vocari paludes Scithicas vel Meoticas [(885) 1Kb] , sive deserta Getarum [(886) 1Kb] , aut litus Scithicum, quod Martianus [(887) 1Kb] ait: confertum [3916 1Kb] esse multiplici diversitate barbarorum Illic, inquit [(888) 1Kb] , Gethae [3917 1Kb] , Daci, Sarmatae, [Neutri [3918 1Kb] ], Alani, Geloni, Antropofagi [3919 1Kb] , Trogloditae [3920 1Kb] [** 1Kb] . Quorum errori condolens noster metropolitanus, statuit Bircam 3921 1Kb] illis gentibus metropolem, quae in medio Sueoniae posita [3922 1Kb] [(889) 1Kb] , contra civitatem Sclavorum [3923 1Kb] respicit Jumnem [3924 1Kb] [(890) 1Kb] , paribusque spaciis omnes illius ponti amplectitur horas [3925 1Kb] [*** 1Kb] . In qua civitate [Col. 0636B] primum ex nostris ordinavit Hiltinum abbatem, quem ipse voluit appellari 3926 1Kb] [(891) 1Kb] Johannem. Itaque de insulis Danorum dictum est satis. Nunc vero ad Sueonum sive Nordmannorum populos, qui [3927 1Kb] proximi sunt, convertamus articulos [3928 1Kb] .

21. (Cap 230.) Transeuntibus insulas Danorum [Col. 0637A] alter mundus aperitur in Sueoniam vel Nordmanniam [3935 1Kb] , quae sunt duo latissima regna aquilonis et nostro orbi adhuc fere incognita. De quibus narravit mihi scientissimus [3936 1Kb] rex Danorum [3937 1Kb] , quod Nordmannia [3938 1Kb] vix queat transiri [3939 1Kb] per mensem, cum Sueonia duobus mansibus non facile percurratur [* 1Kb] . Quod ipse, inquit, probaveram, qui 3940 1Kb] nuper sub Jacobo rege 12 annis militavi in illis regionibus, quae [3941 1Kb] altissimis ambae montibus includuntur, magis autem Nordmannia, quae suis alpibus circumdat [3942 1Kb] Sueoniam. De Sueonia vero non tacent antiqui auctores [3943 1Kb] Solinus [3944 1Kb] [(892) 1Kb] et Orosius [3945 1Kb] [(893) 1Kb] , qui dicunt plurimam partem Germaniae [3946 1Kb] [** 1Kb] Suevos 3947 1Kb] tenere, nec non montana ejus usque ad Ripheos montes extendi [*** 1Kb] . Ibi est etiam Albis [Col. 0637B] fluvius, de quo Lucanus meminisse videtur 3948 1Kb] [(894) 1Kb] , Ille [3949 1Kb] oritur in [3950 1Kb] praedictis alpibus, perque [3951 1Kb] medios Gothorum populos currit in occeanum, unde [3952 1Kb] et [**** 1Kb] Gothelba dicitur (895) 1Kb] . Fertilissima regio est Sueonia [3953 1Kb] , ager frugibus [3954 1Kb] et melle opimus [3955 1Kb] , extra quod pecorum fetu omnibus antefertur, oportunitas fluminum sylvarumque maxima [3956 1Kb] ubique peregrinis mercibus omnis regio plena. Ita nullis [3957 1Kb] egere Sueones dicas opibus, excepta quam nos diligimus sive potius adoramus [***** 1Kb] , superbia 3958 1Kb] . Omnia enim instrumenta vanae gloriae, hoc est aurum, argentum, sonipedes regios, pelles castorum [3959 1Kb] vel [3960 1Kb] marturum [3961 1Kb] , quae nos ammiratione [3962 1Kb] sui dementes [3963 1Kb] faciunt, illi pro nichilo [Col. 0638A] ducunt. In sola mulierum copula [3964 1Kb] modum nesciunt. Quisque secundum facultatem suarum virium duas aut tres et [3965 1Kb] amplius simul habet; divites et [3966 1Kb] principes absque numero [(896) 1Kb] . Nam et filios ex tali conjunctione genitos habent legitimos. Capitali vero pena multatur, si quis uxorem alterius cognoverit, aut vi oppresserit [3967 1Kb] virginem [3968 1Kb] , sive qui alterum spoliaverit bonis suis, aut injuriam fecerit [3969 1Kb] . Hospitalitate quamvis omnes Yperborei sint [3970 1Kb] insignes, praecipui sunt nostri [3971 1Kb] Sueones; quibus est omni probro gravius hospicium negare transeuntibus, ita ut studium vel [3972 1Kb] certamen habeant inter illos [3973 1Kb] , quis dignus sit recipere hospitem. Cui exhibens [3974 1Kb] omnia jura humanitatis, quot diebus illic [3975 1Kb] commorari voluerit, ad amicos eum suos [Col. 0638B] [3976 1Kb] certatim per singulas dirigit [3977 1Kb] mansiones. Haec illi bona in moribus habent. Praedicatores autem veritatis, si casti prudentesque ac ydonei sunt [3978 1Kb] , ingenti amore fovent, aden ut concilio populorum communi [3979 1Kb] , quod ab ipsis warh [3980 1Kb] vocatur, episcopos interesse [3981 1Kb] non renuant [3982 1Kb] . Ubi de Christo et [3983 1Kb] christiana religione crebro [3984 1Kb] audiunt non inviti. Et fortasse facili [3985 1Kb] sermone ad nostram fidem illi [3986 1Kb] persuaderentur, nisi quod mali docteres, dum sua quaerunt, non quae Jesu Christi (Phil. II, 21), scandalizant eos qui possent salvari.

22. (Cap. 231). Populi Sueonum multi sunt, viribus et armis egregii, praeterea tam in equis quam in navibus juxta optimi bellatores. Unde etiam sua [Col. 0639A] potentia ceteras aquilonis gentes constringere [3995 1Kb] videntur. Reges habent ex genere antiquo [3996 1Kb] , quorum tamen vis [3997 1Kb] pendet in populi sentencia; quod in commune [3998 1Kb] omnes laudaverint, illum [(902) 1Kb] confirmare oportet, nisi ejus decretum pocius videatur, quod aliquando [3999 1Kb] secuntur inviti [4000 1Kb] [* 1Kb] . Itaque domi pares esse gaudent. In praelium euntes omnem praebent obedientiam regi 4001 1Kb] , vel ei qui doctior [4002 1Kb] ceteris a rege praefertur. Si quando vero [4003 1Kb] praeliantes in angustia positi sunt [4004 1Kb] , ex multitudine deorum quos colunt [4005 1Kb] , unum invocant auxilio [4006 1Kb] : ei [4007 1Kb] post victoriam deinceps sunt devoti, illumque ceteris anteponunt. Deum [4008 1Kb] autem christianorum jam communi sentencia fortiorem [4009 1Kb] clamant omnibus esse; alios deos sepe fallere, illum [Col. 0639B] porro semper astare certissimum adjutorem in oportunitatibus [4010 1Kb] .

23. (Cap 232). Ex ipsis populis Suediae [4011 1Kb] proximi ad nos habitant Gothi [** 1Kb] , qui occidentales dicuntur, alii sunt orientales. Verum Westragothia 4012 1Kb] confinis est provinciae Danorum, quae Sconia dicitur. A qua etiam [4013 1Kb] fertur [4014 1Kb] diebus septem perveniri usque ad civitatem Gothorum magnam Scarane [(903) 1Kb] . Deinde Ostrogothia [4015 1Kb] protenditur juxta mare illud quod Balticum vocant [4016 1Kb] , usque ad [Col. 0640A] Bircam. Primus Gothorum episcopus [*** 1Kb] , Thurgot 4017 1Kb] fuit, secundus vero [4018 1Kb] Godescalcus, vir sapiens et bonus, ut praedicant [4019 1Kb] , nisi quod domi sedens ocium labori praetulit [4020 1Kb] . Tercium [4021 1Kb] ordinavit noster metropolitanus Adalwardum [**** 2Kb] seniorem, vere 4022 1Kb] laudabilem virum [(904) 1Kb] . Qui deinde perveniens ad barbaros, ut [4023 1Kb] docuit, ita [4024 1Kb] vixit. Nam sancte vivendo [4025 1Kb] , bene docendo magnam gentilium multitudinem traxisse fertur ad christianam fidem [4026 1Kb] . Claruit etiam virtutum [4027 1Kb] miraculis, ita ut poscentibus in necessitate barbaris, ymbrem [4028 1Kb] faceret descendere vel denuo serenitatem venire, et alia quae hactenus quaeruntur a doctoribus. Is autem vir memorabilis in Gothia permansit [4029 1Kb] , nomen domini Jesu constanter omnibus praedicans [4030 1Kb] , [Col. 0640B] ibidemque post multos agones, quos pro Christo libenter sustinuit, victricem terrae carnem tradidit, spiritus coelum petiit laureatus. Post quem archiepiscopus ordinavit in illas partes quendam Acilinum, nichil ferentem episcopali nomine dignum [4031 1Kb] , praeter ingentem corporis staturam. Et ille quidem diligens carnis requiem, frustra [4032 1Kb] mittentibus legationem Gothis, usque ad obitum suae Coloniae mansit [4033 1Kb] in deliciis [4034 1Kb] .

24. Inter [4035 1Kb] Nordmanniam et Sueoniam Wermilani [Col. 0641A] [4055 1Kb] [(908) 1Kb] et Finnedi [4056 1Kb] [(909) 1Kb] degunt, et alii: qui nunc omnes sunt christiani, respitiuntque ad Scaranensem ecclesiam. In confinio Sueonum vel Nortmannorum contra boream habitant Scritefini [4057 1Kb] , quos aiunt cursu feras praeterire [4058 1Kb] [(910) 1Kb] . Civitas [4059 1Kb] eorum maxima [* 1Kb] Halsingland 4060 1Kb] [(911) 1Kb] , ad quam [4061 1Kb] primus ab archiepiscopo designatus est Stenphi [4062 1Kb] episcopus, quem ipse mutato nomine Symonem vocavit. Qui etiam multos earundem gentium sua praedicatione lucratus est. Praeterea sunt alii numero carentes [4063 1Kb] Sueonum populi, de quibus ad christianitatem conversos accepimus solos Gothos, Wermilanos et partem Scritefinorum [4064 1Kb] , vel qui illis vicini sunt.

25. (Cap. 233.) Igitur ut brevem Sueoniae [4065 1Kb] vel [Col. 0641B] Suediae [4066 1Kb] descriptionem faciamus: haec ab occidente Gothos habet et civitatem Scaranem [4067 1Kb] , a borea Wermilanos [4068 1Kb] cum Scritefinnis [4069 1Kb] , quorum caput [4070 1Kb] Halsingland [4071 1Kb] , ab austro longitudinem habet illius Baltici [4072 1Kb] maris, de quo ante diximus: ibi [4073 1Kb] civitas magna Sictone [4074 1Kb] . [** 1Kb] Ab oriente autem Ripheos montes attingit, ubi deserta ingentia 4075 1Kb] [Col. 0642A] nives altissimae, ubi monstruosi hominum greges ultra prohibent accessum [(912) 1Kb] . Ibi sunt [4076 1Kb] Amazones, ibi Cynocephali, ibi Ciclopes, qui unum in fronte habent oculum [4077 1Kb] [(913) 1Kb] . Ibi sunt hii [4078 1Kb] quos Solinus dicit Ymantopodes [4079 1Kb] , uno pede salientes [(914) 1Kb] , et illi qui humanis carnibus delectantur pro cibo, ideoque sicut fugiuntur [(915) 1Kb] , ita etiam jure tacentur. Narravit [4080 1Kb] michi rex Danorum sepe recolendus [4081 1Kb] , gentem quandam ex montanis in plana [4082 1Kb] descendere solitam, statura modicam [4083 1Kb] , sed viribus et agilitate vix Suedis ferendam, hiique [4084 1Kb] incertum esee [4085 1Kb] unde veniant [4086 1Kb] ; semel aliquando per annum vel post [4087 1Kb] triennium, inquit, subiti [4088 1Kb] accedunt. Quibus nisi totis resistatur viribus, omnem depopulantur regionem, et denuo recedunt [4089 1Kb] . [Col. 0642B] Aliaque multa recitari solent, quae brevitati studens omisi, ab his [4090 1Kb] dicenda, qui haec [4091 1Kb] se vidisse [4092 1Kb] testantur.

26. (Cap. 234.) Nunc de supersticione Sueonum pauca dicemus [4093 1Kb] . Nobilissimum [4094 1Kb] illa gens [*** 1Kb] templum habet, quod Ubsola dicitur, non longe positum ab 4095 1Kb] Sictona [4096 1Kb] civitate [4097 1Kb] . In hoc templo [* 1Kb] , [Col. 0643A] quod totum ex auro paratum 4103 1Kb] est [(919) 1Kb] , statuas trium deorum veneratur populus, ita ut potentissimus eorum Thor in medio solium habeat triclinio [4104 1Kb] ; hinc et inde locum possident [4105 1Kb] Wodan [4106 1Kb] et Fricco [4107 1Kb] . Quorum significationes ejusmodi sunt: »Thor [4108 1Kb] , inquiunt, praesidet in aere [4109 1Kb] , qui tonitrus [4110 1Kb] et fulmina, ventos ymbresque, serena [4111 1Kb] et fruges [4112 1Kb] gubernat. Alter Wodan, id est furor [4113 1Kb] , bella gerit [4114 1Kb] , hominique, [4115 1Kb] ministrat [4116 1Kb] virtutem contra inimicos. Tertius est Fricco [(920) 1Kb] , pacem voluptatemque largiens mortalibus.« Cujus etiam simulacrum fingunt cum [4117 1Kb] ingenti priapo [4118 1Kb] . Wodanem vero [4119 1Kb] sculpunt armatum, sicut nostri Martem [4120 1Kb] solent [(921) 1Kb] ; Thor autem cum sceptro Jovem simulare [4121 1Kb] videtur [4122 1Kb] [Col. 0643B] [(922) 1Kb] [** 1Kb] . Colunt et 4123 1Kb] deos ex hominibus factos, quos pro ingentibus factis immortalitate donant, sicut in Vita sancti Anscarii [4124 1Kb] leguntur Hericum regem [4125 1Kb] fecisse [(923) 1Kb] .

27. (Cap. 235.) Omnibus itaque [4126 1Kb] diis suis [4127 1Kb] attributos habent [4128 1Kb] sacerdotes, qui sacrificia populi [4129 1Kb] offerant [4130 1Kb] . Si pestis et famis imminet, [Col. 0644A] Thor ydolo lybatur [4131 1Kb] [(924) 1Kb] , si bellum; Wodani [4132 1Kb] , si nuptiae celebrandae sunt, Fricconi. Solet quoque post novem annos communis omnium Sueoniae provintiarum sollempnitas in Ubsola [4133 1Kb] celebrari. Ad quam videlicet sollempnitatem nulli praestatur immunitas. Reges et populi, omnes et singuli sua dona transmittunt ad Ubsolam, et quod omni poena crudelius [4134 1Kb] est, illi qui jam induerunt christianitatem, ab illis se redimunt cerimoniis. Sacrificium itaque tale [4135 1Kb] est. Ex omni animante, quod masculinum est, novem capita offeruntur, quorum sanguine deos placari [4136 1Kb] mos est. Corpora autem suspenduntur in lucum, qui proximus est templo. Is enim lucus tam sacer est gentilibus [4137 1Kb] , ut singulae arbores ejus, ex morte vel tabo [4138 1Kb] immolatorum [Col. 0644B] divinae credantur. Ibi etiam canes et equi [4139 1Kb] pendent cum hominibus [(925) 1Kb] , quorum corpora mixtim suspensa narravit mihi aliquis [4140 1Kb] christianorum [4141 1Kb] 72 vidisse [4142 1Kb] . Ceterum neniae, quae in ejusmodi ritu libationis [4143 1Kb] fieri solent, multiplices [4144 1Kb] et inhonestae, ideoque [4145 1Kb] melius reticendae [*** 2Kb] (926) 1Kb] .

28. (Cap. 236.) In eadem provintia nuper [4146 1Kb] [Col. 0645A] contigit res memorabilis, et pro dignitate gestorum longe divulgata; pervenit etiam ad noticiam pontificis [4167 1Kb] . Quidam [4168 1Kb] sacerdotibus, qui ad Ubsolam demonibus astare [4169 1Kb] solebat, nequicquam [4170 1Kb] juvantibus diis factus est [4171 1Kb] cecus. Cumque vir sapiens infortunium [4172 1Kb] orbitatis suae culturae ydolorum imputaret, quam [4173 1Kb] supersticiose [4174 1Kb] venerans potentissimum [4175 1Kb] deum christianorum offendisse videretur, ecce ipsa nocte apparuit sibi virgo decora nimis, interrogans [4176 1Kb] si in filium ejus credere maluerit, fore [4177 1Kb] ut visum reciperet, abjectis quae ante colebat simulacris [4178 1Kb] . Tunc ille qui nichil ardui rennueret subeundum pro hoc dono, ita se [4179 1Kb] facere, letus spopondit. Ad haec [4180 1Kb] virgo: »Scito, inquit, certissime, hunc locum, ubi nunc tantus innocentium [Col. 0645B] sanguis [4181 1Kb] effunditur, in meo proxime dedicandum honore. In qua re ne tibi aliqua signa dubietatis remaneant, in nomine Christi, qui est filius meus, tu recipe lumen oculorum tuorum.« Mox ille recepto lumine credidit, pertransiensque totas [(928) 1Kb] in circuitu regiones, facile [4182 1Kb] paganis fidem persuasit, ut crederent in eum, qui se [4183 1Kb] cecum illuminavit.

(Cap. 237.) Quibus miraculorum causis impellentibus, statim noster metropolitanus obediens voci quae [4184 1Kb] dicit: Respicite et levate oculos vestros, quoniam regiones jam albae sunt ad messem (Joan. IV, 35), ordinavit in illas partes Adalwardum juniorem, de Bremensi choro assumptum, virum litteris et morum probitate fulgentem. Cui [4185 1Kb] etiam per legatos clarissimi [Col. 0645C] [4186 1Kb] regis Steinkel [4187 1Kb] sedem posuit in Sictona civitate, quae distat ab Ubsola itinere [4188 1Kb] diei unius [4189 1Kb] . Est vero iter ejusmodi [4190 1Kb] , ut a Sconia Danorum per mare velificans quinto die pervenias usque [4191 1Kb] [Col. 0646A] Sictonam [4192 1Kb] vel Bircam, juxta enim sunt [(929) 1Kb] . Si vero per terram eas a Sconia per Gothorum populos et civitatem Scaranem, Telgas et Bircam [4193 1Kb] , completo mense pervenies Sictonam [4194 1Kb] .

29. (Cap. 238.) Adalwardus igitur magno fervore [4195 1Kb] praedicandi evangelii Suediam [4196 1Kb] ingressus, omnes qui in Sictona erant et in circuitu, brevi spatio temporis ad christianam fidem perduxit. [* 2Kb] Conspiravit etiam cum Sconiensi 4197 1Kb] episcopo, sanctissimo [4198 1Kb] Eginone, ut pariter adirent illud templum, paganorum, quod Ubsola dicitur, si forte aliquem Christo laboris sui fructum ibi possent offerre; omnia tormentorum genera libenter suscepturi, ut destrueretur illa domus, quae caput est [4199 1Kb] supersticionis barbaricae. Illa enim diruta vel potius [Col. 0646B] cremata, fore, ut tocius [4200 1Kb] gentis conversio sequeretur. Quam confessorum Dei voluntatem piissimus ex Steinkel [4201 1Kb] in populo murmurari sentiens, callide submovit eos a tali cepto, asserens et illos statim morte dampnandos, et se depellendum a regno, qui malefactores in patriam duxerit, et facile omnes ad paganismun relapsuros [4202 1Kb] qui nunc credunt, sicut in Sclavania [4203 1Kb] nuper possit [4204 1Kb] factum [4205 1Kb] vidiri. Talibus regis allegationibus [4206 1Kb] consentientes episcopi, omnes Gothorum civitates peragrabant, ydola confringentes, et multa paganorum milia deinceps lucrantes ad christianitatem. Adalwardo postea defuncto apud nos subrogavit archiepiscopus quendam a Rambsola Tadiconem [4207 1Kb] qui propter ventris amorem domi famelicus esse [4208 1Kb] maluit, quam foris apostolus [4209 1Kb] . [Col. 0646C] Haec de Sueonia et cerimoniis [4210 1Kb] ejus dicta sufficiant [4211 1Kb] .

30. (Cap. 239.) Nortmannia [4212 1Kb] sicut ultima cibis provincia est, in ultimo libri loco convenienter [Col. 0647A] ponetur a nobis [* 1Kb] . Haec a modernis dicitur Norguegia 4220 1Kb] [(930). 1Kb] De cujus situ vel magnitudine, cum prius aliqua communiter cum Sueonia dixerimus, nunc vero spetialiter hoc dicendum est, quod [4221 1Kb] longitudine sua in extreman [4222 1Kb] septentrionis plagam extenditur haec regio, unde et dicitur. Incipit autem ex prominentibus scopulis hujus freti, quod Balticum appellari solet: deinde reflexo in aquilonem dorso, postquam fremetis [4223 1Kb] occeani marginem suo circuit ambitu, tandem in Ripheis montibus limitem facit, ubi et lassus deficit orbis. Nortmannia propter asperitatem montium [4224 1Kb] sive propter frigus intemperatum [4225 1Kb] sterilissima est omnium regionum, solis apta pecoribus. Quorum armenta ritu Arabum longe [4226 1Kb] in desertis stabulant. Eoque [4227 1Kb] victu peculii [Col. 0647B] transigunt [4228 1Kb] vitam, ut lacte pecudum in cibos [4229 1Kb] lana utantur in vestes [4230 1Kb] . Indeque fortissimos educat milites, qui nulla frugum luxuria molliti, sepius impugnant alios quam ipsi molestentur ab aliquo. Sine invidia cum proximis habitant Sueonibus, quamvis a Danis, aeque pauperibus, non impune temptentur [4231 1Kb] aliquando [4232 1Kb] . Itaque rei familiaris inopia coacti, totum mundum circumeunt et pyraticis raptibus amplissimam terrarum facultatem reportant domum, penuriam [4233 1Kb] suae regionis tali modo sustinentes [4234 1Kb] . Post susceptam vero [4235 1Kb] christianitatem, melioribus [4236 1Kb] imbuti scolis, didicerunt jam pacem et veritatem diligere, paupertate sua [4237 1Kb] contenti esse, immo quae habent [4238 1Kb] collecta spargere, non ut prius sparsa [4239 1Kb] colligere. Cumque nefandis [Col. 0648A] artibus maleficiorum [4240 1Kb] omnes ab initio servirent [4241 1Kb] nunc vero [4242 1Kb] cum apostolo simpliciter [4243 1Kb] confitentur [4244 1Kb] Christum [4245 1Kb] et hunc crucifixum. Sunt etiam continentissimi omnium mortalium, tam in [4246 1Kb] cibis quam in [4247 1Kb] moribus parcitatem modestiamque [4248 1Kb] summopere diligentes. Praeterea sacerdotum et ecclesiarum tanam habent [4249 1Kb] venerationem, ut vix christianus habeatur qui non cotidie [4250 1Kb] obtulerit [4251 1Kb] ad missam quam audierit [4252 1Kb] . Verum baptismus et confirmatio, dedicationes [4253 1Kb] altarium et sacrorum benedictio ordinum apud illos et Danos care omnia redimuntur [4254 1Kb] . Quod ex avaritia sacerdotum prodisse arbitror [4255 1Kb] quia barbari decimas adhuc dare aut nesciunt aut nolunt, ideo [4256 1Kb] constringuntur in caeteris quae deberent gratis offerri [4257 1Kb] . Nam et [4258 1Kb] visitacio [Col. 0648B] infirmorum et, sepultura mortuorum, omnia ibi venalia [** 2Kb] . Apud illos 4259 1Kb] tanta morum [4260 1Kb] insignia, ut compertum habeo, sola [4261 1Kb] sacerdotum corrumpuntur avaricia [(931). 1Kb] .

31. (Cap. 240.) In multis Nordmaniae locis vel Suediae [4262 1Kb] pastores pecudum sunt etiam nobilissimi [4263 1Kb] homines, ritu patriarcharum et labore manuum viventes, Omnes vero sunt christianissimi, qui [4264 1Kb] in Norvegia [4265 1Kb] degunt, exceptis illis, qui trans arctoam plagam circa occeanum remoti sunt. Eos [4266 1Kb] adhuc fertur [4267 1Kb] magicis artibus sive [4268 1Kb] incantationibus in tantum praevalere, ut se scire fateantur, quid a singulis in [4269 1Kb] toto [4270 1Kb] orbe geratur [4271 1Kb] . Tunc etiam potenti murmure verborum grandia cete [4272 1Kb] maris in litora trahunt [4273 1Kb] et alia [4274 1Kb] multa, quae de maleficis [Col. 0649A] in scriptura [4283 1Kb] leguntur, omnia [4284 1Kb] illis ex usu facilia sunt. In asperrimis [4284* 1Kb] quae ibi sunt, alpibus, audivi, mulieres esse barbatas [4285 1Kb] viros autem silvicolas raro se praebere videndos. Qui [4285* 1Kb] ferarum pellibus utuntur pro vestibus, et loquentes ad invicem frendere [(932) 1Kb] magis quam verba proferre dicuntur [4286 1Kb] , ita ut vix a proximis intelligi queant [4286* 1Kb] populis. Eadem montana Romani auctores Riphea juga nuncupant, perpetuis horrida nivibus [(933) 1Kb] . Scritefingi [4287 1Kb] vivere non possunt absque frigore nivium, qui etiam feras praevolant suo cursu per altissimas nives [4287* 1Kb] . In eisdem montanis agrestium ferarum tanta est multitudo [4288 1Kb] ut plurima pars regionis ex solis vivant [4288* 1Kb] silvaticis [* 3Kb] . Ibi capiuntur uri 4289 1Kb] , bubali [4289* 1Kb] et elaces [(934) 1Kb] , sicut in Sueonia; ceterum bisontes [(935) 1Kb] capiuntur in Sclavonia [4290 1Kb] et Ruzzia [4290* 1Kb] : [Col. 0649B] sola vero Nortmannia vulpes habet nigros [4291 1Kb] et lepores, martures [4291* 1Kb] albos, ejusdemque coloris ursos, qui sub aqua vivunt quemadmodum uri [4292 1Kb] . Cumque diversa prorsus et insueta [4293 1Kb] nostris multa ibi videantur, ab ejusdem [4294 1Kb] patriae incolis haec et alia plenius [4295 1Kb] dicenda relinquo.

32. (Cap. 241.) Metropolis civitas Nortmannorum [Col. 0650A] [4296 1Kb] est Trondemnis [4297 1Kb] , quae nunc decorata ecclesiis, magna populorum [4298 1Kb] frequentia [4299 1Kb] celebratur. In qua jacet [4300 1Kb] corpus beatissimi Olaph [4301 1Kb] regis et martyris. Ad cujus tumbam usque in hodiernum diem maxima Dominus operatur [4302 1Kb] sanitatum [4303 1Kb] miracula [(936) 1Kb] , ita ut a longinquis illic [4304 1Kb] regionibus confluant hii qui se [4305 1Kb] meritis sancti non desperant juvari [4306 1Kb] . Est vero iter ejusmodi, ut ab Alaburg [4307 1Kb] vel Wendila Danorum ingredientibus navim per diem mare transeatur ad Wig [4308 1Kb] , civitatem [4309 1Kb] Nortmannorum [(937) 1Kb] : inde vela [4310 1Kb] torquentur in laevam [4311 1Kb] [(938) 1Kb] , circa littora Norvegiae [4312 1Kb] , quinta [4313 1Kb] die pervenitur ad [4314 1Kb] ipsam civitatem quae Trondempnem [4315 1Kb] dicitur. Potest autem [4316 1Kb] iri et alia via, quae [4317 1Kb] ducit a Sconia Danorum terrestri itinere usque ad Trondempnem; sed haec [4318 1Kb] [Col. 0650B] tardior in montanis, et quoniam plena est periculo, declinatur a viatoribus.

33. (Cap. 242.) In Nortmanniam primus ab Anglia venit quidam Johannes episcopus [(939) 1Kb] , qui regem [4319 1Kb] conversum cum populo baptizavit [(940) 1Kb] . Illi [4320 1Kb] successit Grimkil [4321 1Kb] episcopus [(941) 1Kb] , qui tunc fuit [4322 1Kb] ad Unwanum archiepiscopum Olaph regis legatus [4323 1Kb] . [Col. 0651A] Tertio loco [4336 1Kb] advenit ille [4337 1Kb] Sigafridus [(944) 1Kb] , [avunculus Aesmundi [4338 1Kb] [(945) 1Kb] ], qui et [4339 1Kb] Suedos et Nortmannos juxta [* 2Kb] predicavit 4340 1Kb] . Isque duravit usque [4341 1Kb] ad nostram aetatem cum aliis aeque non obscuris [4342 1Kb] in illa gente sacerdotibus. Post quonum excessum noster metropolitanus, petentibus Nordmannorum populis, ordinavit Thoolf [4343 1Kb] episcopum in civitate Trondemnis, et [4344 1Kb] Siguardum [4345 1Kb] in easdem partes. Asgothum [4346 1Kb] vero et Bernardum [(946) 1Kb] , licet moleste ferret a papa consecratos, accepta satisfactione dimisit a se [4347 1Kb] donatos. Per quos hodieque [4348 1Kb] multas verbum Dei lucratur animas, ita ut in omnibus provinciis Norvegiae beata mater ecclesia laetis floreat incrementis [4349 1Kb] . Inter Nortmannos tamen et Sueones propter novellam plantationem Christianitatis adhuc nulli episcopatus [Col. 0651B] certo sunt limite designati, sed unusquisque episcoporum a rege vel populo assumptus [4350 1Kb] , communiter edificant [4351 1Kb] ecclesiam, et circueuntes [4352 1Kb] regionem, quantos [4353 1Kb] [(947) 1Kb] possunt ad Christianitatem trahunt, eosque gubernant sine invidia, quandiu vivunt [** 1Kb] .

34. (Cap. 243.) Post Normanniam, quae est ultima [Col. 0652A] aquilonis provintia, nichil invenies habitacionis humanae [(948) 1Kb] , nisi terribilem visu et infinitum occeanum [*** 2Kb] , qui totum mundum amplectitur (949) 1Kb] . Is [4354 1Kb] habet ex adverso Nortmanniae insulas multas non ignobiles, quae nunc fere omnes Nortmannorum ditioni subjacent, ideoque non praetereundae sunt a nobis, quoniam Hammaburgensem [4355 1Kb] parochiam et ipsae respiciunt [4356 1Kb] . Quarum primae [4357 1Kb] sunt Orchades insulae, quas barbari vocant Organas; ritu Cicladum illae sunt dispersae [4358 1Kb] per occeanum [**** 1Kb] . De quibus Romani auctores Martianus [(950) 1Kb] et Solinus ita scripsisse videntur: A tergo Britanniae [4359 1Kb] , unde infinitus patet occeanus, Orchadae [4360 1Kb] sunt insulae quarum 20 sunt [4361 1Kb] desertae, 16 [4362 1Kb] coluntur [4363 1Kb] [(951) 1Kb] . Orchades insulae poene 40 [4364 1Kb] junctae. Item vicinae sunt Electrides [4365 1Kb] , in quibus electrum gignitur [(952) 1Kb] . Igitur [Col. 0652B] Orchades inter Nordmanniam et [4366 1Kb] Britanniam et [4367 1Kb] Hiberniam positae, frementis [4368 1Kb] occeani ludibundae minas [4369 1Kb] derident. Ad quas a civitate Nortmannorum Trondemni per diem ferunt navigari posse. Itemque [4370 1Kb] ab Orchadibus, aiunt, simile spatium viae [4371 1Kb] , sive in Angliam dirigas [4372 1Kb] , sive in Scotiam [4373 1Kb] flectere velis. Ad easdem insulas Orchadas [4389 1Kb] , [Col. 0653A] quamvis prius ab Anglorum et Scothorum [4390 1Kb] episcopis regerentur, noster primas [4391 1Kb] jussu pape ordinavit Turollum [4392 1Kb] episcopum in civitatem Blasconam [4393 1Kb] , qui omnium curas [4394 1Kb] ageret [4395 1Kb] [(958) 1Kb] .

35. (Cap. 244.) Insula [* 1Kb] Thyle 4396 1Kb] , quae per infinitum a ceteris secreta, longe in medio [4397 1Kb] sita est occeano, vix [4398 1Kb] , inquiunt, nota habetur [(959) 1Kb] . De qua tam a Romanis [4399 1Kb] scriptoribus, quam a barbaris multa referuntur digna praedicari [4400 1Kb] . Ultima, inquiunt, omnium Thyle, in qua aestivo solsticio, sole cancri signum transeunte, nox nulla, brumali solsticio perinde [4401 1Kb] nullus dies. Hoc quidam [4402 1Kb] senis mensibus fieri arbitrantur [(960) 1Kb] . Item Beda [4403 1Kb] scribit, in [** 1Kb] Britannia aestate [4404 1Kb] lucidas noctes haut [Col. 0653B] dubie repromittere, ut [4405 1Kb] in solstitio continui [4406 1Kb] dies habeantur [4407 1Kb] senis mensibus, noctesque e diverso ad brumam sole remoto. Quod fieri in [4408 1Kb] insula Thyle Pytheas [4409 1Kb] Massiliensis [4410 1Kb] scribit sex dierum navigatione [*** 1Kb] in septentrionem 4411 1Kb] a Britannia distante [(961) 1Kb] . Haec itaque Thyle nunc Island appellatur, a glacie quae [**** 1Kb] occeanum astringit 4412 1Kb] . De qua etiam hoc memorabile ferunt [4413 1Kb] , quod eadem glacies ita nigra et arida videatur propter antiquitatem, ut incensa ardeat [(962) 1Kb] . Est autem insula permaxima [4414 1Kb] , ita ut populos infra [4415 1Kb] se multos contineat, qui solo pecorum fetu vivunt eorumque vellere teguntur: nullae ibi fruges, minima lignorum [Col. 0654A] copia, propterea in subterraneis habitant speluncis, communi tecto [4416 1Kb] et strato gaudentes cum pecoribus suis. Itaque in simplicitate sanctam [4417 1Kb] vitam peragentes, cum nichil amplius querant quam natura concedit [4418 1Kb] , laeti possunt dicere cum Apostolo, habentes victum et vestitum, his contenti simus [4419 1Kb] (I Tim. VI, 8). Nam et montes suos [4420 1Kb] habent pro oppidis et fontes pro deliciis. Beata, inquam, gens, cujus paupertati nemo invidet, et in hoc beatissima, quod nunc omnes [4421 1Kb] induerunt Christianitatem [***** 1Kb] . Multa insignia in moribus 4422 1Kb] eorum, precipua [4423 1Kb] karitas, ex qua procedit, ut inter illos [4424 1Kb] omnia communia sint tam advenis quam indigenis [4425 1Kb] . Episcopum suum [4426 1Kb] habent pro rege; ad illius [4427 1Kb] nutum respicit omnis populus, [Col. 0654B] quicquid ex Deo, ex scripturis, ex consuetudine aliarum gentium ille constituit, hoc pro lege habent [****** 1Kb] . De quibus noster metropolitanus inmensas Deo gratias retulit [4428 1Kb] , quod suo tempore convertebantur, licet ante susceptam fidem naturali quadam lege non adeo discordarent a [4429 1Kb] nostra religione [4430 1Kb] .] Itaque petentibus illis ordinavit [4431 1Kb] quemdam sanctissimum virum nomine [4432 1Kb] Isleph. Qui ab eadem regione missus ad pontificem, aliquandiu retentus est apud eum cum ingenti prorsus honore [(963) 1Kb] , discens interea quibus noviter conversos ad Christum populos salubriter posset informare. Per quem transmisit archiepiscopus [Col. 0655A] suos apices populo Islanorum et Gronlandorum [4440 1Kb] , venerabiliter salutans eorum ecclesias et [4441 1Kb] pollicens eis propediem se venturum usque ad illos, ut gaudio simul [4442 1Kb] pleno fruantur. In quibus verbis egregia, quam habuit in legationem suam [4443 1Kb] , voluntas pontificis laudari potest [4444 1Kb] , quoniam [4445 1Kb] et apostolum discimus [4446 1Kb] ad praedicandum verbum Dei velle [4447 1Kb] in Hispaniam proficisci, quod implere non potuit [4448 1Kb] [(966) 1Kb] . Haec de [4449 1Kb] Islanis [4450 1Kb] et de [4451 1Kb] ultima Thyle veraciter comperi, fabulosa praeteriens.

36. (Cap. 245.) Sunt autem plures aliae in occeano insulae, quarum non minima [4452 1Kb] Gronland [4453 1Kb] , profundius in occeano sita contra montes [4454 1Kb] Suediae vel Riphea juga. Ad quam ferunt [4455 1Kb] insulam a littore Nortmannorum vela pandi quinque aut septem [Col. 0655B] [4456 1Kb] diebus, quemadmodum ad Island. Homines ibi a salo cerulei; unde et regio illa nomen accepit; qui [4457 1Kb] similem Islanis vitam agunt, excepto quod crudeliores sunt, raptuque pyratico remigantibus [4458 1Kb] infesti. Ad eos etiam sermo est nuper [4459 1Kb] Christianitatem [4460 1Kb] pervolasse [4461 1Kb] .

37. (Cap. 246.) Tercia est [* 1Kb] Halagland 4462 1Kb] insula vicinior Nortmanniae [4463 1Kb] , magnitudine ceteris [4464 1Kb] non impar [4465 1Kb] . Haec in estate circa solsticium per quatuordecim dies continuos solem videt super terram, et in hieme similiter per totidem [4466 1Kb] dies sole caret. Stupenda res et incognita barbaris, qui nesciunt disparem longitudinem dierum contingere propter solis accessum et recessum [4467 1Kb] . Nam propter rotunditatem orbis terrarum necesse est [Col. 0655C] ut solis circuitus accedens alibi diem exhibeat, alibi recedens [4468 1Kb] noctem relinquat. Qui dum ascenderit [Col. 0656A] [4469 1Kb] ad aestivale solsticium, his qui in borea [4470 1Kb] sunt dies prolongat noctesque adbreviat [4471 1Kb] ; descendens autem [4472 1Kb] ad hiemale solsticium [4473 1Kb] , simili ratione facit australibus. Hoc ignorantes pagani, terram illam vocant sanctam et beatam, quae tale miraculum praestet [4474 1Kb] mortalibus. Itaque rex Danorum cum multis aliis contestatus est hoc ibi [4475 1Kb] contingere, sicut in Suedia et in [4476 1Kb] Norvegia et in ceteris quae ibi sunt insulis [4477 1Kb] .

38. (Cap. 247.) Praeterea unam adhuc insulam [4478 1Kb] recitavit [4479 1Kb] a multis [4480 1Kb] in eo repertam occeano, quae dicitur Winland [4481 1Kb] [(967) 1Kb] , eo quod ibi vites sponte nascantur, vinum optimum ferentes [4482 1Kb] . Nam et fruges ibi non seminatas habundare, non fabulosa opinione, sed certa comperimus [4483 1Kb] relatione Danorum. [Col. 0656B] [Post quam insulam, ait [4484 1Kb] , terra non [4485 1Kb] invenitur habitabilis in illo occeano, sed omnia quae ultra sunt glacie intolerabili ac caligine immensa plena sunt. Cujus rei Marcianus [4486 1Kb] ita memini [(968) 1Kb] : Ultra Thilen [4487 1Kb] , inquiens, navigatione [4488 1Kb] unius diei mare concretum est. Temptavit hoc nuper [4489 1Kb] experientissimus Nordmannorum princeps Haraldus [4490 1Kb] [(969) 1Kb] . Qui latitudinem septentrionalis [4491 1Kb] occeani perscrutatus [4492 1Kb] navibus, tandem caligantibus ante ora deficientis mundi finibus, inmane [4493 1Kb] abyssi baratrum [(970) 1Kb] retroactis vestigiis [(971) 1Kb] pene [4494 1Kb] vix salvus evasit [4495 1Kb] .]

39. (Cap. 248.) Item nobis retulit beatae memoriae pontifex Adalbertus [4496 1Kb] , in diebus antedecessoris [4497 1Kb] sui quosdam nobiles de Fresia viros causa parvagandi [Col. 0656C] maris in boream vela tetendisse [4498 1Kb] , eo quod [4499 1Kb] ab incolis ejus populi dicitur ab ostio Wirrahae [Col. 0657A] [4503* 1Kb] fluminis directo cursu in aquilonem nullam terram occurrere praeter infinitum oceanum [4504 1Kb] . Cujus [4505 1Kb] rei novitate pervestiganda [4506 1Kb] conjurati sodales a litore Fresonum laeto celeumate progressi sunt. Deinde relinquentes hinc Daniam, inde [4507 1Kb] Britanniam, pervenerunt ad Orchadas. Quibus a laeva dimissis, cum Nordmanniam in dextris haberent [4508 1Kb] , longo trajectu [4509 1Kb] glacialem [4510 1Kb] Island collegerunt [(972) 1Kb] . A quo loco [4511 1Kb] maria sulcantes [(973) 1Kb] in ultimum [4512 1Kb] septentrionis axem, postquam retro se omnes, de quibus supra dictum est, insulas viderunt, omnipotenti Deo et sancto confessori Willehado [4513 1Kb] suam commendantes viam et audatiam, subito collapsi sunt in illam tenebrosam rigentis occeani caliginem, quae vix oculis penetrari [Col. 0657B] valeret [4514 1Kb] . Et ecce instabilis occeani euripus [4515 1Kb] , ad initia quaedam fontis sui archana [4516 1Kb] recurrens, infelices nautas jam [4517 1Kb] desperatos, immo de morte sola cogitantes, vehementissimo impetu [4518 1Kb] traxit ad chaos [4519 1Kb] . [Hanc dicunt esse voraginem abyssi [4520 1Kb] ,] illud profundum [(974) 1Kb] , in quo [4521 1Kb] fama est [4522 1Kb] omnes recursus maris, qui decrescere [4523 1Kb] videntur, absorberi [4524 1Kb] et denuo revomi [4525 1Kb] [(975) 1Kb] , quod fluctuatio crescens [4526 1Kb] dici solet. Tunc illis solam Dei misericordiam implorantibus, ut animas eorum susciperet, impetus ille recurrens [4527 1Kb] pelagi quasdam [4528 1Kb] sociorum naves abripuit, ceteras [4529 1Kb] autem revomens [4530 1Kb] excursio longe [4531 1Kb] ab alteris post terga reppulit. Ita illi ab instanti periculo, quod oculis viderant, oportuno Dei auxilio [Col. 0657C] liberati, toto nisu remorum fluctus adjuvarunt.

40. (Cap. 249.) Et [4532 1Kb] jam periculum caliginis et provintiam frigoris evadentes, insperate appulerunt ad quandam insulam altissimis in circuitu scopulis ritu oppidi munitam [(976) 1Kb] . Huc [4533 1Kb] visendorum gratia locorum egressi [4534 1Kb] , reppererunt homines in antris [Col. 0658A] subterraneis meridiano tempore latitantes; pro [4535 1Kb] quorum foribus infinita jacebat copia vasorum aureorum et ejusmodi [4536 1Kb] metallorum, quae rara mortalibus et preciosa putantur [(977) 1Kb] . Itaque sumpta [4537 1Kb] parte gazarum quam sublevare poterant, laeti remiges festine remeant [4538 1Kb] ad naves. Cum subito retro se venientes contemplati sunt homines mirae altitudinis, quos nostri appellant Cyclopes; eos [4539 1Kb] antecedebant canes magnitudinem solitam excedentes eorum quadrupedum [4540 1Kb] . Quorum incursu raptus [4541 1Kb] est unus de sociis, et in momento laniatus est coram eis [4542 1Kb] ; reliqui vero suscepti ad naves evaserunt periculum [4543 1Kb] , gygantibus, ut referebant [4544 1Kb] , pene [4545 1Kb] in altum vociferando sequentibus. Tali fortuna comitati Fresones Bremam perveniunt [4546 1Kb] , [Col. 0658B] ubi, Alebrando pontifici ex ordine cuncta [4547 1Kb] narrantes, pio Christo et confessori ejus Willehado [4548 1Kb] reversionis et salutis suae hostias immolarunt [4549 1Kb] .

(Cap. 230.) [Sunt et alia quae non incongrue essent dicenda hoc loco [4550 1Kb] de illo aestu maris in die bis citato; quod miraculum praebet omnibus maximum; ita ut ipsi, qui archana rerum phisici perscrutantur, in dubitationem [4551 1Kb] cadant [4552 1Kb] ejus rei, cujus ignorant originem. Cumque Macrobius [(978) 1Kb] et Beda [4553 1Kb] [(979) 1Kb] videantur ex illa re [4554 1Kb] aliquid loqui, Lucanus autem nichil se scire fateatur [4555 1Kb] [(980) 1Kb] diversi auctores variis pugnant sententiis; omnes autem [4556 1Kb] incertis abeunt rationibus, nobisque sufficit cum propheta clamare [4557 1Kb] : Quam magnificata sunt opera tua, Domine! omnia in sapientia tu [4558 1Kb] [Col. 0658C] fecisti; impleta est terra possessione tua [(981) 1Kb] . Et iterum: Tui sunt coeli, et tua est terra [(982) 1Kb] , et tu dominaris potestati [4559 1Kb] maris [4560 1Kb] [(983) 1Kb] , et judicia tua abyssus multa [(984) 1Kb] , ideoque jure dicuntur incomprehensibilia [(985) 1Kb] .]

41. (Cap. 251.) Haec sunt quae de natura septentrionalium [Col. 0659A] regionum comperimus ad honorem sanctae [4561 1Kb] Hammaburgensis ecclesiae ponenda [4562 1Kb] , quam tanto munere divinae pietatis praeditam videmus, ut innumerabilem populorum multitudinem, quorum metropolis haec facta est, labore suae praedicationis ex magna jam parte conversos habeat ad Christianitatem, ibi solummodo ponens evangelizandi silentium, ubi mundus terminum habet. Quae salutifera gentium legatio, primum [4563 1Kb] a sancto Anscario incepta, prosperis semper usque [4564 1Kb] in hodiernum diem aucta est [4565 1Kb] incrementis [(986) 1Kb] , usque [4566 1Kb] ad transitum magni Adalberti [4567 1Kb] , per annos circiter ducentos quadraginta [4568 1Kb] .

24. (Cap. 252.) Ecce illa ferocissima Danorum sive Nordmannorum aut Sueonum natio, quae, juxta verba [Col. 0659B] beati Gregorii, nichil aliud scivit [4569 1Kb] nisi barbarum frendere, jam dudum novit [4570 1Kb] in Dei laudibus [4571 1Kb] alleluia [4572 1Kb] resonare [(987) 1Kb] . Ecce populus ille pyraticus [4573 1Kb] , a quo totas [4574 1Kb] olim Galliarum et Germaniae [Col. 0660A] provintias legimus depopulatas, suis nunc finibus contentus est, dicens cum apostolo: Non habemus hic manentem civitatem, sed futuram inquirimus [(988) 1Kb] , et credimus videre bona Domini in terra viventium [4575 1Kb] [(989) 1Kb] . Ecce patria illa horribilis, semper [4576 1Kb] inaccessa propter cultum ydolorum,

. . . et Scythicae [4577 1Kb] non mitior [4578 1Kb] ara Dianae [(990) 1Kb] . deposito jam naturali furore, praedicatores veritatis ubique [4579 1Kb] certatim admittit, destructisque demonum aris, ecclesiae passim eriguntur, et [4580 1Kb] nomen [4581 1Kb] Christi communi ab omnibus effertur praeconio. Nimirum haec est mutacio dexterae Excelsi [4582 1Kb] (Psal. LXXVI, 11), et tam velociter currit [4583 1Kb] sermo [4584 1Kb] omnipotentis Dei, ut a solis ortu et occasu, ab aquilone et meridie [4585 1Kb] laudabile [4586 1Kb] sit nomen [Col. 0660B] Domini, et omnis lingua confiteatur quia dominus noster [4587 1Kb] Jesus Christus in gloria est Dei Patris, cum Patre et [4588 1Kb] sancto Spiritu vivens et regnans per omnia saecula saeculorum [4589 1Kb] . Amen.



M. ADAMI EPILOGUS AD LIEMARUM EPISCOPUM.
[Col. 0659]

[Col. 0659B] Suscipe magne tui praesul munuscula servi,
Quae tibi et ecclesiae fert pleno cordis amore
Parva quidem sunt haec, et vix, me judice, digna
Quae possint [4590 1Kb] oculis [4591 1Kb] relegenda placere Catonis.
[5] [Col. 0659C] Nam cum rethoricis [4592 1Kb] sermones floribus ornes,
Cum tua lingua sacrae sit clavis bibliothecae [4593 1Kb]
Cum divina Patrum scrutere volumina cautis
Indiculis, quid verba putem tibi balba [(991) 1Kb] valere?
At [4594 1Kb] cum multa Deo placuissent dona potentum,
[10] Saepe minuta duo viduae laudata memento [(992) 1Kb] .
Et confido [4595 1Kb] etiam, quod [4596 1Kb] commendatio scripti
Carior inde tibi [4597 1Kb] maneat [4598 1Kb] , dum nil ibi fictum [4599 1Kb]
Externumque [4600 1Kb] vides, sed quaevis pagina veram [4601 1Kb]
[Col. 0660B] Ecclesiae laudem canit hystoriamque Bremensem.
[15] Omne decus sponsi est, ubi fertur gloria sponsae.
Cumque per innumeros librorum curreris [4602 1Kb] agros,
Scire decet quod ubique legis hoc esse aliorum:
[Col. 0660C] Iste liber tuus [4603 1Kb] est, totusque revolvitur in te,
Tempus ad usque tuum perducens acta [4604 1Kb] priorum.
[20] Ergo fave votis, parcens [4605 1Kb] juvenilibus ausis [4606 1Kb] [(993) 1Kb]
Effice, quaeso, tuo ne spes foret irrita servo,
Qui pro laude tua non erubet esse poeta.
Nempe tibi fateor, venerabilis et bone pastor,
Si bene non potui, certe veracia scripsi,
[25] Testibus his utens, quibus haec notissima res est.
Nec mihi scribendo laudem vel munera quaero,
Quippe placere tibi, reor hoc satis esse labori.
[Col. 0661A] Tum [4607 1Kb] perpende [4608 1Kb] tuo non esse ignobile claustro,
Quod minimus fratrum perfecit maxima rerum,
[30] In quibus ecclesiae lucent primordia nostrae,
Arctoumque [4609 1Kb] salus populorum scripta tenetur,
Et decessorum pinguntur facta tuorum [4610 1Kb] .
Tempus erit quo facta tuae celeberrima [4611 1Kb] laudis
Aut nos aut aliquis ex docta plebe tuorum
[35] Pangemus majore lyra, si [4612 1Kb] vita superstes.
Quamvis nota satis pateant tua gesta per orbem,
Quae et sine scriptore vulgabit fama perhennis:
Quem tua [4613 1Kb] praeteriit felix electio, qua te,
Prisco more patrum, pastoris nomine dignum
[40] Electumque Deo prodebat Spiritus index,
[Col. 0661B] Cujus tunc festum recolebat turba fidelis [(994) 1Kb] ?
O quantis lacrimis populi te vidimus emptum,
Dum prius oppressi votis communibus omnes
Te talem [4614 1Kb] cuperent, immo longe [4615 1Kb] meliorem [(995) 1Kb] ,
[45] Quam [4616 1Kb] spes ulla foret vel nostra fides meruisset.
[Col. 0662A] Tu solvis [4617 1Kb] duram populi [4618 1Kb] a cervice catenam,
Fasciculosque graves ab onusta plebe repellens.
Afflictae gentis moerorem in gaudia vertis.
Tu clerum injusta raptorum fraude gravatum
[50] In sua restituis, tu nos errore veterno
Eximis, atque suo reddis sacra templa decori.
Tu pacem terris antiqua lite fugatam
Ecclesiis revocas. Jam tertia praelia surgunt [(996) 1Kb] ,
Et discordantes tu [4619 1Kb] jungis ad oscula mentes [(997) 1Kb] .
[55] Si quid adhuc superest, quod gaudia publica turbet [4620 1Kb] ,
Per te sedari tribuat [4621 1Kb] Deus, adiciatque,
Ut Brema cum Hammaburg per te redimi mereantur,
[Col. 0662B] Quae diuturna sui flent tempora carceris ambae;
Haec a paganis oppressa, haec clausa [4622 1Kb] tyrannis.
[60] O Liemare pater, faveat tibi gratia Christi,
Nosque tuae pecudes tibi corde et voce favemus.



APPENDIX




[Col. 0661]
CHRONICON BREVE BREMENSE. EDENTE V. CL. JOH. E. LAPPENBERG I. U. D.
(Pertz, Monumenta Germaniae Historica, Script. tom. VII, pag. 389.)





[MONITUM.]

Hujus Chronici apographa plura nobis cognita sunt:

1) In codice olim Abdinghofensi, haud dubie omnium antiquissimo et optimo, solus etiam habet nomina episcoporum Slesvicensium. Ex quibus verisimile fit haec tempore Ratolfi episcopi saeculo undecimo exeunte conscripta esse.

2) In manuscripto Bodecensi, quod typis dederunt Martene et Durand in veterum Scriptorum et Monumentorum amplissima Collectione, tom. V, pag. 504. Vitiis plurimis scatet.

3) In Collectaneis Petri Olai minoritae. Quod apographum prelo subjecit Langebek, Script. rer. Danic. tom. VI, pag. 608 sq. Hic plurima leguntur interpolata a nobis uncis inclusa, quae omnia ex Adami Bremensis Gestis excerpta esse haud ambiguum videtur.

Scriptor Adami Bremensis contemporaneus fuisse videtur. Simili quo ille computo de annis archiepiscoporum Hamburgensium et Bremensium usus esse videtur, quod quidem amplius descripsit, quamvis in computatione annorum nonnunquam graviter sit lapsus. Innotuisse ei quoque videntur Annales Corbeienses.



INCIPIT SERIES BREMENSIUM ET HAMBURGENSIUM EPISCOPORUM.
[Col. 0663]

[Col. 0663A] [Tempore Karoli magni Brema constructa est. Et hec nomina episcoporum et archiepiscoporum Bremensium et Hammaburgensium [1 1Kb] :]

Sanctus Willehadus praedicavit in Fresonia [2 1Kb] post mortem sancti Bonifacii annos 28 [3 1Kb] [(1) 1Kb] , in Saxonia septem. Tandem Bremae ordinatus episcopus, sedit annos duos, menses tres, dies 26 [(2) 1Kb] [Ex Anglia oriundus fuit [(3) 1Kb] .]

Sanctus Willericus episcopus [ex discipulis sancti Vilhadi electus [(4) 1Kb] ,] sedit annos quinquaginta, menses 5, dies 26 [4 1Kb] [(5) 1Kb] . Anno Willerici 25 [5 1Kb] Karolus imperator magnus obiit [6 1Kb] . Anno ejus 42 sanctus Ansgarius archiepiscopus ordinatus est apud Hammaburg.

Liutricus episcopus [diaconus Villerici, successit [Col. 0663B] ei [(6) 1Kb] ,] sedit annos 8, menses 3, dies 5 [7 1Kb] [(7) 1Kb] . Hujus anno tertio Loudowicus imperator pius obiit [(8) 1Kb] . Eodem anno Hammaburg a barbaris devastata est, et sanctus Ansgarius expulsus est, [qui pene cum sanctorum reliquiis nudus evasit [(9) 1Kb] .]

[Sanctus Ansgarius, primus Nordalbingorum archiepiscopus pallium suscepit a Gregorio IV, ferulam pastoralem a Ludovico rege [(10) 1Kb] ,] Sanctus Ansgarius episcopus [8 1Kb] , antequam reciperet Bremensem episcopatum, sedit in Hammaburg annos 16 [9 1Kb] ; recepto [Col. 0664A] Bremensi episcopatu, sedit annos 18, menses quatuor, dies decem [(11) 1Kb] . Anno post acceptam Bremam duodecimo conjunctus est Bremensis et Hammaburgensis episcopatus a papa Nicolao [(12) 1Kb] . Et post hec supervixit sanctus Ansgarius annos septem, et cum triumpho 5 [10 1Kb] regum pervenit ad Christum [(13) 1Kb] .

Sanctus Rimbertus [pallium suscepit a papa Nicolao, ferulam a rege Ludovico [(14) 1Kb] ,] sedit annos 23, menses quatuor, dies octo [11 1Kb] [(15) 1Kb] . Anno sancti Rimberti 6to Dani cum novem regibus oceani Fresiam et Saxoniam impugnantes, a Loudowico juniore victi sunt oratione [12 1Kb] sancti Rimberti [(16) 1Kb] . Anno sancti Rimberti [13 1Kb] duodecimo Loudowicus Cesar obiit [(17) 1Kb] , Romanum imperium cecidit.

[Col. 0664B] Sanctus Adalgarius [pallium suscepit a papa Stephano, ferulam a rege Arnulfo [(18) 1Kb] ;] sedit annos 19 [14 1Kb] , menses undecim, dies duos [15 1Kb] [(19) 1Kb] . Hujus anno primo Arnulfus imperator Saxoniam debellavit [(20) 1Kb] . Anno ejus 8 Ungri egressi sunt [(21) 1Kb] . Arnulfus imperator obiit [(22) 1Kb] .

Hogerus [16 1Kb] [pallium suscepit a papa Sergio, ferulam ab imperatore [(23) 1Kb] ;] sedit annos septem, menses 7, dies duodecim [17 1Kb] . [(24) 1Kb] Hujus anno secundo Ungri, Sclavi, Dani et Nortmanni, devastato [Col. 0665A] imperio [Romano]. Bremam destruxerunt et totam Saxoniam consumpserunt [(25) 1Kb] . Loudowicus rex [18 1Kb] obiit

Reginwardus [19 1Kb] sedit menses novem, dies tredecim [20 1Kb] [De isto nichil scitur praeter nomen [(26) 1Kb] .]

[Sanctus] Unni [21 1Kb] [pallium suscepit a papa Joanne, ferulam a Conrado rege [(27) 1Kb] ;] sedit annos 16, menses undecim, dies 17 [22 1Kb] [(28) 1Kb] . Conradus rex obiit [(29) 1Kb] hujus [pontificis] anno primo. Heinricus rex Ungros a Saxonia depulit, et Sclavorum centum viginti milia secus Albiam occidit [(30) 1Kb] . Danos etiam et Nortmannos subjecit [(31) 1Kb] . Sanctus Unni archiepiscopus Danos et Nortmannos evangelizando apud Bircam obiit.

[Col. 0665B] [Sanctus] Adaldagus archiepiscopus [pallium suscepit a papa Leone VII, ferulam ab Ottone magno;] sedit annos quinquaginta quatuor, menses septem, dies undecim [(32) 1Kb] . Hujus anno primo magnus Otto imperator regnavit, et ipse Danos triumphavit, Sclavos et Ungros et Italos tributarios reddidit. Ipse [23 1Kb] primus ordinavit episcopos in Daniam [24 1Kb] , anno sedis duodecimo [25 1Kb] , Horedum Scleswicum, Liafdagum Ripam, Reginbrondum [26 1Kb] Harusam [(33) 1Kb] . Anno Adaldagi [27 1Kb] 42 [28 1Kb] secundus Otto 39o [29 1Kb] imperator [30 1Kb] obiit [31 1Kb] .

Liavinzo senior [32 1Kb] [pallium suscepit a papa Joanne XV, ferulam ab Ottone III [(34) 1Kb] ;] sedit annos 25, menses 10, dies 7 [33 1Kb] [(35) 1Kb] . [Hic primus a suffraganeis consecratus est [(36) 1Kb] .] Hujus anno duodecimo [34 1Kb] , millesimo [35 1Kb] incarnationis Domini anno, tercius [Col. 0666A] Otto obiit; 22mo Bernhardus dux, et Liudgerus, frater ejus [(37) 1Kb]

Unvanus [pallium suscepit a papa Benedicto, ferulam a Henrico Cesare [(38) 1Kb] ;] sedit annos 16, dies 24 [(39) 1Kb] . Iste Olaph regem Nortmannorum et Chutun [36 1Kb] Danorum familiares reddidit Christo. Hujus 14 anno [37 1Kb] Heinricus imperator obiit.

Liavinzo [38 1Kb] junior [39 1Kb] [pallium suscepit a papa Joanne, ferulam a Conrado Cesare [(40) 1Kb] ;] sedit annos tres, menses 7 [40 1Kb] , dies 2 [41 1Kb] [(41) 1Kb] .

Herimannus [pallium suscepit a papa Benedicto juniore, ferulam a Conrado [(42) 1Kb] ;] sedit annos 3, dies 24 [42 1Kb] [(43) 1Kb]

Alebrandus [pallium suscepit a papa Benedicto, ferulam a Conrado Cesare [(44) 1Kb] ;] sedit annos 9 [43 1Kb] , [Col. 0666B] menses 6, dies 27 [(45) 1Kb] . Hujus anno quarto piissima senatrix Emma obiit [(46) 1Kb] . [Sexto anno Conradus imperator obiit [(47) 1Kb] .] Anno piissimi archiepiscopi [44 1Kb] 8. aecclesia sancti Petri Bremae concremata est, anno postquam facta est a sancto Willehado 248 [45 1Kb] [(48) 1Kb] .

Adelbertus [hic pallium suscepit a papa Benedicto, in ordine pontificum Romanorum 147, virgam pastoralem ab Henrico, filio Conradi Cesaris, in ordine imperatorum Romanorum a Cesare Augusto 90 [(49) 1Kb] , anno incarnati verbi 1072, ejusdem Henrici imperatoris anno quarto [46 1Kb] . Hic episcopus] sedit annos 28 [(50) 1Kb] . Hujus anno 22 Brema devastata est [(51) 1Kb] ; 24, episcopatus consumptus est; 26. praepositura mortua est; 28. [47 1Kb] praebenda sepulta est [(52) 1Kb] .

[Col. 0667A] Horedus episcopus XI Kalendas Maii. Sedit annos 24 [(53) 1Kb] .

Adaldagus episcopus IV Nonas Maii. Sedit annos 12 [(54) 1Kb] .

Folcbertus episcopus XIX Kalendas Januarii. Sedit annos 7 [(55) 1Kb] .

Marco episcopus III Idus Novembris. Sedit annos 20 [(56) 1Kb] .

[Col. 0668A] Poppo episcopus XIV Kalendas Augusti. Sedit annos 5 [(57) 1Kb] .

Esico episcopus II Idus Februarii. Sedit annos 11 [(58) 1Kb] .

Rodulfus episcopus II Nonas Novembris. Sedit annos 19 [(59) 1Kb] .

Ratolfus episcopus [(60) 1Kb] .




ANNO DOMINI MLXXIII.
S. JOANNES GUALBERTUS ABBAS ET VALLUMBROSANAE CONGREGATIONIS PRIMUS INSTITUTOR.



PROLEGOMENA.




[Col. 0667]
S. JOANIS GUALBERTI VITA Auctore ATTONE, ex abbate ejusdem loci quarto episcopo Pistoriensi.
(Apud Mabill., Act. SS. ord. S. Bened., Saec. VI, parte II, pag. 264, ex Domni Thesauri abbatis editione Romana.)





OBSERVATIONES PRAEVIAE.

[Col. 0667B] Vallumbrosa, seu Vallimbrosa et Vallis-Umbrosa, ab opacis, quae montium dorso incumbunt vallemque subjectam adumbrant, abietum silvis sic dicta, dimidii diei itinere ab urbe Florentia, in Alpibus Apenninis, medio Florentiam inter et Camaldulensem eremum intervallo sita est, tergo montis imposita; cujus vallem Vicanus amnis seu torrens praeterfluit. Illic sedem suam fixit Johannes Gualbertus, cujus res gestas primus litteris mandavit Andreas Januensis, cujus scriptionem nancisci nobis haud licuit; secundus Atto, natione Hispanus, patria Pacensis, qui primum ejusdem loci monachus, tum abbas generalis quartus, demum Pistoriensis in Tuscia episcopus fuit, decessitque anno 1153. Idem argumentum alio stylo tractavit Blasius Melanesius, ejusdem ordinis abbas generalis. Fuerunt et alii non [Col. 0668B] pauci qui eamdem Vitam vulgari idomate donarunt; quos inter Thaddeus abbas Demarradi Italice eam vulgavit Venetiis, anno 1110. His omnibus accedit Didacus de Franchis in Historia Vallis-Umbrosae. Attonis scriptionem Romae vulgavit anno 1612 domnus Thesaurus, ejusdem congregationis apud Sanctam Praxedem abbas; alteram, quae Blasii Melanesii esse videtur, mutato stylo Surius. Nobis prior illa hoc loco sufficiet, cujus distinctionem capitulorum, prout in Romana editione facta est, retinebimus, tametsi in ms. codice Vallumbrosano nulla habetur. Joannes in sanctorum numerum relatus est a Coelestino tertio cujus hac de re litteras Thesaurus vulgavit.

2. Quo tempore in Vallumbrosanam solitudinem secesserit Joannes, colligimus ex litteris Ittae, sancti [Col. 0669A] Hilari abbatissae, quae locum, antea Bellam-Aquam dictum, ipsi ad exstruendum monasterium concessit anno 1039. Harum litterarum authenticum exemplar Vallumbrosae vidimus, ejusque copiam nobis fecit vir religiosus et amicus noster domnus Placidus Poltri Vallumbrosanus: at eas apud Ughellum editas postea deprehendimus (Ital. sac. t. III, p. 299). In his litteris testatur Itta, se religiosos viros de sancti Miniatis monasterio in eremo, quae Vallis-Umbrosa dicitur, suscepisse, in loco qui dicitur Aqua-Bella, ex proprietate monasterii sui, quod est in honore sancti Hilari, sito Alfiano: qui viri meliorandae vitae gratia eo se receperant. Interea post dies aliquot divum Conradum imperatorem Augustum cum sua uxore domna Ghisla diva Augusta, et filio [Col. 0669B] suo domno Heinrico rege gloriosissimo, et conjuge sua, Florentiam venisse; sanctorumque virorum fama accepta, Rodulfum Pavibronensem (sic authenticum) seu Paderbonensem episcopum, vacante tum post mortem Jacobi episcopi sede Fesulana, in cujus dioecesi situm erat monasterium, Vallumbrosam direxisse ad consecrandum eorum oratorium in honorem sanctae Mariae, sanctique Michaelis archangeli, et sanctorum Bartholomaei et Thomae apostolorum, nec non sanctorum Stephani pontificis, Benedicti abbatis et Nicolai confessoris; quod et factum est. Hunc vero locum piis illis viris tradit abbatissa eo pacto ut quotannis in festivitate sancti Hilari ejus monasterio cerae libram unam unamque olei persolvant: et, si quando abbas vitio simoniae intrudatur, [Col. 0669C] liceat ipsis sanctimonialibus eum abjicere et alium regularem ejus loco constituere. Dato anno Dominicae Incarnationis tricesimo nono post mille, et anno imperii domni Chuonradi imperatoris augusti tertio decimo, quinto Nonas Julii, indictione decima. Actum Florentia. Monasterium Sancti Hilari redactum est in simplex praedium, quod Vallumbrosano subjectum est.

3. In magna sanctimoniae opinione fuit primis temporibus congregatio Vallumbrosana, adeoque ejus auctor Joannes Gualbertus: cui viventi Bonizo episcopus Placentinus libros octo sententiarum ex sancto Augustino dedicavit, ut est in Lambecii Bibliotheca Caesarea, pag. 790. De Vallumbrosana congregatione Anselmus Havelbergensis episcopus, [Col. 0669D] tempore Attonis mox laudati, haec scripsit in Dialogorum lib. I: »Nec diu est quod in alio loco, qui vocatur Vallis-Umbrosa, juxta Perusinos montes, surrexit congregatio nova monachorum valde religiosa, a caeteris qui vocantur monachi novo ordine et novo habitu differentes. »Habitus ille principio ferruginei coloris erat, nonnisi ab uno saeculo in nigrum commutatus. Sed praeclarum est in primis de illa congregatione ejusque auctore elogium Mathildis marchionissae seu comitissae, quae nascentis congregationis initia vidit, eamque multis donis auxit et privilegiis. In horum uno, quod anno ab incarnatione Domini 1103 datum est, ait se quaedam praedia largiri Deo et beatae Mariae« ad sustentationem [Col. 0670A] fratrum, qui sunt in Vallembrosana congregatione, et praecipue eorum qui in sancto loco illo, a quo eadem congregatio nomen accepit, habitare videntur; aut inantea, Deo propitiante, ad serviendum Deo ibidem devenient ad retinendam monasticam religionem et bonam consuetudinem sanctae memoriae domni Joannis abbatis majoris, qui universae sanctae congregationis ipsius bonus incoeptor et ordinator fuit: ut, secundum dispensationem domni Bernardi abbatis et S. R. E. cardinalis, qui universae sanctae congregationi modo praeesse videtur, et Theoderici praepositi, qui ab eodem Bernardo et ab universa Vallembrosana congregatione in regimine totius congregationis ordinatus est, vel eorum successorum, qui regulariter ordinati, et a fratribus [Col. 0670B] electi fuerint, ut habeant et teneant, et proprietario nomine possideant, etc. Actum in loco qui dicitur monasterio sancti Salvatoris, comitatu Aretino. »Subscribit Matthilda Dei gratia, si quid est, cum Guidone comite, dicto Guerra, cujus est etiam donatio, aliisque. Triennio antea eadem Mathildis »una cum Guidone comite, et ejus filio Guidone-Guerra vocato, comperto, venerabiles congregationes monasterii Vallisimbrosae a quorumdam suorum fidelium praesumptione conculcari ac despici, eorumque habitationum sanctissima loca nimiis iniquorum assiduitatibus conveniri; »jubet quoscunque duces, marchiones, aliosque inferioris ordinis abstinere ab ejusmodi vexationibus in praedictos monachos,« quorum vitam nostro, inquit, tempore prae caeteris [Col. 0670C] excellentius fulgere cognovimus, eorumque laudabilem sanctitatis famam ubique redolere non surda aure persensimus. Actum est Florentiae anno 1100 apud Florentiam per manum Frogerii capellani, praesidente domina Mathildi in palatio suo feliciter. »Subscribunt cum ipsa, et Guidone comite, ejusque filio aequivoco, Petrus Pistoriensis episcopus, Paganus Dei gratia R. E. diaconus cardinalis, et praedictus Frogerius, Heriberti quondam Rhegini praesulis capellanus, qui noctem isti diplomati scribendo se impendisse dicit.

4. Primus post Joannem monasterii et congregationis abbas fuit Rodulfus, ex Vitae sequentis cap. 76; Rusticus hunc excepit: cui post Erizonem successit Bernardus. Is ab Urbano II creatus fuit presbyter [Col. 0670D] cardinalis tit. Sancti Chrysogoni, ac demum episcopus Parmensis: cujus Vitam Romae edidit idem qui supra Thesaurus abbas, in qua Bernardus anno 1133 mortuus perhibetur. Sub eo varia donationes Vallumbrosanis factae leguntur. Nam praeter superiorem Mathildis concessionem, una est »Imilliae comitissae, filiae Rainaldi dicti Sinibaldi, conjugis Guidi comitis dicti Guerra, filii Guidonis quondam comitis, »facta anno 1103. Praeter ea Henricus IV imperator anno 1114« petitione venerabilis viri Bernardi Parmensis episcopi, et dilectissimi cognati, inquit, nostri Pontii Cluniacensis abbatis, omnia monasteria Vallimbrosanae congregationis, ubilibet posita,« sub sua tuitione ac defensione suscipit. Quod [Col. 0671A] alii imperatores postea confirmarunt. Abbas monasterii Vallumbrosae ad nostra tempora idem fuit ordinis praefectus generalis; sed hic ab aliquot annis nulli certae abbatiae addictus est.

5. Multos protulit viros sanctitate insignes haec congregatio, quorum elogia contexuit Hieronymus de Raggiolo, prior Sancti Donati in Vinea, qui et librum de miraculis sancti Joannis Gualberti ad magnificum dominum Laurentium Medicem scripsit, capitulis 27 constantem. Beati illi quorum laudes Hieronymus prosecutus est, sunt numero viginti, Erizo decanus, Albertus oeconomus, Teuzo, Rodulfus Joannis successor, Petrus cardinalis et episcopus Albanensis, omnes in sequenti Vita laudati; Rusticus, Benignus et Atto abbates, Michael, Hieronymus, [Col. 0671B] Melior, Joannes, Torellus et Benedictus eremitae, Orlandus conversus, Petrus monachus de Monte-Plano, Benedictus abbas Sanctae Mariae de [Col. 0672A] Ripolis, Andreas abbas Sancti Fidelis de Strumis, denique Albertus abbas Bononiensis. De Andrea, qui etiam beati Joannis Vitam scripsisse dicitur, agunt Bollandiani die 10 Martii, de Petro eremita 12 Aprilis, et de Erico abbate IV die 9 Februarii. Symeonem ejusdem ordinis celebrat Hugo Menardus die 14 Augusti. Porro Hieronymus priori libello adjungit alium de beatis sanctimonialibus ejusdem ordinis, nempe de Verdiana monacha, Bertha abbatissa Sanctae Mariae de Caprilia, Humilitate abbatissa monasterii Sancti Joannis Evangelistae extra portam Florentinam, et Margarita, quae Humilitatis exstitit comes. Duo hi libelli inediti, uti et alius cujus supra, Laurentio Medici nuncupati sunt. Praedictorum beatorum reliquiae anno 1600 ab Alexandro episcopo [Col. 0672B] Fesulano levatae sunt e crypta quae est subtus turrim ecclesiae Vallumbrosanae.



INCIPIT VITA.
[Col. 0671]


PROLOGUS ATTONIS
[Col. 0671B]

Plerumque rogatus a pluribus congregationis Vallimbrosanae fratribus satis honestis, congerere quae scripta reperiuntur de sancto viro Joanne, primo congregationis ejusdem abbate, fateor, multum expavi hujusmodi preces audire Metuebam quippe, quae a catholicis fratribus, qui suo tempore fuerunt, et plurima de his quae scripserunt, propriis oculis [Col. 0671C] perspexerunt, silentio praeterire. Illa vero quae ab aliis fidelibus post ejus transitum, quia plurima fuerunt, et a viris boni testimonii scripta, quomodolibet subtrahere, vel supprimere formidabam, cogitans ne legentium animos stylus prolixior oneraret. Etenim saepe video quosdam etiam prudentes pro longinquitate sermonis quae valde sunt utilia fastidire, et quibus legere multa non vacat, saepius gaudere compendio. Unde precibus plurimorum, ac plurimis eorumdem exhortationibus fratrum tandem acquiescens. non de peritia vel scientia mea confidens, sed de pietate et gratia Conditoris praecipue sperans, et de meritis ejusdem venerabilis viri seu fratrum orationibus, qui super hoc me multipliciter obsecrarunt, partem eorum quae multorum fidelium [Col. 0671D] relatione facta cognovi, in hoc opusculo conscribere studui; nonnulla praeteriens ex his quae scripta prius inveni, et de his quae multorum assertione vera fuisse frequenter audiveram. Itaque conversationis et vitae sancti Joannis hoc fuit exordium:



CAPUT PRIMUM.

Tempore quo Simoniaca et Nicolaitarum haeredes per Tusciam et pene per totam Italiam diebus Henrici imperatoris Ecclesiam catholicam in locis plerisque foedabant, erat quidam nobilis, Gualbertus nomine, vir militaris, patria Florentinus, habens duos filios, quorum unus Ugo, alter Joannes vocabatur; qui secundum etymologiam sui nominis gratia Dei variis virtutum operibus insignitus est, ut in [Col. 0672B] hoc opusculo de ipsius sacra conversione ac piis moribus in sequenti clarebit. Iste dum satis charus parentibus ac vicinis, et qui eum noverant, pro honestate morum suorum vehementer existeret, accidit ut quidam, maligno spiritu commotus, quemdam propinquum ejus occideret; unde occursum ejus aliorumque prudentium qui de consanguinitate defuncti erant, praefatus homicida modis omnibus devitabat.



CAPUT II.
[Col. 0672C]

Sed jam propinquaverat tempus quo gratia divina misericorditer declararet in Joanne quis futurus esset, et qualis ac quantus in exemplum humilitatis et misericordiae fidelibus multis esse deberet. Qui dum uno die cum armigeris suis Florentiam ire disponeret, in eodem itinere praefatum homicidam, qui propinquum ejus interfecerat, ex improviso obvium habuit in loco quem sic areta semita comprimebat, ut neuter posset in partem aliam declinare. Quem dum homicida praedictus venientem eminus conspexisset, desperatus vitae, protinus semetipsum equo projiciens in terram vultu demisso, expansis manibus in modum crucis, moribundus suum [Col. 0672D] interitum exspectabat. Juvenis autem benignus, videns eum taliter ex nimio timore solo procumbentem; misericordia motus in eum, pro sanctae crucis reverentia, quam brachiis et manibus lacrymando signabat, indulgere sibi disposuit, et ut concito surgeret, nec timeret admonuit.



CAPUT III.

Postquam autem inimicum in pace transire permisit, ac de caetero libere quocunque vellet abire concessit, progressus paululum, ad Sancti Miniatis venit ecclesiam. Quam cum oraturus ingreditur, crucem ejusdem ecclesiae caput sibi flectere contuetur, quasi gratias ei redderet, quia, pro reverentia ipsius, suo inimico misericorditer pepercisset. [Col. 0673A] Et quid mirum si Omnipotens sibi hujusmodi reverentiam per imaginem suae crucis tunc voluit exhiberi, quem suo timori subditum, obsequio deditum, circa proximum visceribus charitatis undique plenum vidit? Ipse se amantes amat, servientes remunerat, seque glorificantes glorificat. Eadem vero crux pro indicio tanti miraculi in monasterio Sancti Miniatis nunc [(1) 1Kb] usque sub multa cautela servatur.



CAPUT IV.

Famulus autem Domini hoc videns, admiratus, et nimis pavidus factus, coepit secum cogitare quomodo posset melius Deo servire, credens et in animo suo saepius evolvens quanta foret praemia recepturus in coelo, si Domino pro viribus deserviret, [Col. 0673B] qui tantum tamque praeclarum miraculum pro parvo obsequio, sicut ei videbatur, apparuisse cognoverat. Disposuit itaque intra semetipsum odium mundi concipere, terraneos honores falsasque divitias ejus prorsus abjicere, ac sollicite cogitare quanta gloria justis, quanta poena promittatur injustis, quam vanum sit spem in caducis rebus ponere prius, et post aeternis suppliciis subjacere.



CAPUT V.

Dum talia, progrediens itinere quo tendebat, anxius cogitaret, venit juxta civitatem, ubi suis armigeris praecipiens ait: Pergite ad hospitium ubi solemus desidere, et quae nobis et equis sunt necessaria praeparate. Socii autem, sicut eis dominus imperaverat, fideliter sunt exsecuti. Recedentibus [Col. 0673C] eis, servus Domini Joannes, afflatus divino spiritu, ab itinere quod coeperat divertit, et ad monasterium Sancti Miniatis absque mora pervenit, et, descendens equo, monasterii abbatem mox quaesitum humiliter postulavit audire desiderium suum, et ad effectum ex charitate Dei perducere, aperiens sibi misericordiam quam supradicto homicidae clementer impenderat, et qualiter, ecclesiam post ingressus, crucem sibi flectere caput aspexit; unde suae conversionis initium concepisset. Tunc abbas audito de cruce quod ei intimaverat, inauditum miraculum et stupendum fore perpendens, consuluit ei mundum ejusque gloriam per omnia derelinquere. Verumtamen, optans ejus velle scire plenius, constantiam [Col. 0673D] et perseverantiam probare, coepit ei dura et aspera praedicere, et quod homo corpore validus, juventute floridus, non facile posset monasticam pauperiem tolerare. Cui Joannes: »Non, inquit, appetenda est gloria temporalis, quae cito transit, nec corporis fortitudo, quae quotidie deficit.«



CAPUT VI.

Cumque haec et his similia colloquerentur, nec abbas ad plenum voluntati suae responderet, famulus, quem Florentiam praemiserat, dominum suum non venire considerans, domum rediit, et quae facta fuerant de eo genitoribus suis innotuit. Unde pater turbatus et anxius Florentiam venit, et totam civitatem [Col. 0674A] per notos et amicos diligenter inquirit, quid de filio suo factum esset scire desiderans. Per ecclesias quoque discurrens, ad monasterium Sancti Miniatis veniens eumdem inquirit. Quid multa? Dum illic esse filium suum audit et ipsum monasticas vestes velle suscipere, Gualbertus rogat abbatem ut filium suum ad se ducat. Abbas autem, ad Joannem regrediens, admonet, ut ad patrem egrediatur. Cui Joannes inquit: »Quid dicis, domine? Carnalem patrem cunctaque transitoria deserere disposui, et Deum, qui me creavit, per omnia sequi; patrem vero meum ad hoc venisse cognosco, ut me de monasterio eruat, si potuerit, et ad saecularia sine mora reducat.« Cum autem haec pater, foris exspectans abbatem, audiret, coepit turbatis vocibus [Col. 0674B] clamitare, multa se monasterio illaturum adversa, nisi filius iflico redderetur.



CAPUT VII.

Interea vir Domini Joannes salutem suam, et propositum accelerare desiderans, intelligensque minas ac furorem patris accrescere, secum cogitare coepit: »A quo dignius accipere valeo sanctum habitum, quam ab altari, in quo Christi sanguis immolatur et sumitur?« Cernens ergo unius fratris cucullam tunc seorsum positam, tollens eam, ecclesiam festinanter ingreditur, comam sibi primo totondit, ac deinde cucullam altari reverenter superposuit, eamque laetanter induit, cunctis monachis de fidei ipsius integritate mirantibus et gaudentibus. Metuebat quidem non modice ne fortassis abbas [Col. 0674C] minis aut illecebris motus genitoris, ipsum redderet, vel de monasterio pateretur exire. Post haec abbas ingrediens, et ipsum inter reliquos fratres sedere conspiciens, redit ad patrem, ac monet eum ut, si velit, ingrediatur videre filium. Quem cum pater monastico indutum habitu cerneret, dolens, vociferans et, nimium lugens, vestes scindit, pectus percutit, genas lacerat, et, quasi amens effectus, miserum se desolatumque congeminat. Postremo diutius ab abbate monachisque, suisque sociis ac filio commonitus, tandem saniori menti redditus, filium multipliciter benedicens, hortatur ad meliora conscendere, et sic consolatus in Domino, ad propria non absque moerore regreditur.



CAPUT VIII.
[Col. 0674D]

Deinde servus Domini Joannes coepit arctam et angustam viam pro virium quantitate servare. Satagebat peccata praeterita quotidie plangere, jejuniis, abstinentiis, orationibus nimiisque vigiliis carnem macerare; sicque humilitatis, patientiae, obedientiae, caeterarumque virtutum flore splendebat ut, cum se caeteris inferiorem crederet, ab omnibus sublimior haberetur.



CAPUT IX.

Post aliquantum tempus abbas ejusdem loci saepe jam dictus migravit a saeculo. Post cujus obitum fratres omnes unanimi voluntate sanctum virum [Col. 0675A] Joannem in abbatem elegerunt. Quod officium vir Domini humiliter studuit declinare, subesse potius quam praeesse desiderans, frequenter iterans cum propheta: Ego sum vermis, et non homo, opprobrium hominum, et abjectio plebis (Psal. XXI, 7). Quo in tempore quidam Ubertus erat in eodem monasterio, qui, nefaria cupiditate captus, regimen abbatiae per pecuniam ab episcopo Florentinae civitatis accepit. Quod dum vir Domini comperisset, cum alio sibi favente clam exinde discessit, et, civitatem ingressi, ad quemdam magnum senem, Teuzonem nomine, venerunt, qui juxta monasterium [(2) 1Kb] Sanctae Mariae semper virginis praefatae civitatis in quadam cellula se concluserat, de qua venientibus ad se fidelibus [Col. 0675B] salutifera consilia ministrabat. Hic homo Dei publice simoniacam haeresim damnabat, quae pene totum ecclesiasticum ordinem eo tempore prorsus invaserat. Ad quem vir Dei Joannes accedens, his verbis alloquitur: »Obsecro, mi pater, ne mihi in haesitatione non modica posito subtrahas tua consilia. Sub simomaco patre vivere valde timeo, et qualiter id declinem, prorsus ignoro.« Cui respondit senex: »Quod dicis satis gratum habeo; sed quod tibi dem consilium ignoro. Nam, ut sub Simone Mago milites, a me nullo modo consilium habebis. Ad aliud monasterium si te in his partibus transferas, cum te putas dentes fugere leonis, morsum non evades serpentis. Cui Joannes: »Ne, pater, omittas quin consilium praebeas. Nam paratus [Col. 0675C] sum pro veritate sequenda quidquid jusseris agere.«



CAPUT X.

Cernens igitur senex viri fidem atque constantiam, exsultans ait ad eum: »Perge cum tuo sodale, et coram omnibus, in foro publico civitatis, episcopum [(3) 1Kb] et abbatem exclama esse Simoniacos, et ex inde cede locum.« Qui, ejus monita complens, ad forum veniens, die quo sciebat majorem hominum esse multitudinem, episcopum et abbatem manifeste Simoniacos appellavit. Quod dictum magnum multis pavendum horrorem intulit; quibusdam fautoribus episcopi clamantibus: »Nullatenus evadat, sed occidatur.« Tunc quidam propinquorum illius, eruentes eum de tumultu, clam dimiserunt. Qui ad magnum [Col. 0675D] senem reversi, quod evenerat per ordinem retulerunt. Et ille congratulans eis, consuluit illis in Romaniae partes ire, et aptum monasterium inquirere ubi possent libere Christo servire.



CAPUT XI.

Illis abeuntibus per aliquantos dies ad loca diversa, dum in victu suo non haberent praeter unum panem, obvium habuerunt inopem unum alimoniam postulantem. [Col. 0676A] Tunc vir Domini dixit ad comitem: »Mitte manum, frater, in peram, et panem qui nobis est divide, medietatemque pauperi porrige.« Cui respondit comes: »Huic per diversa gradienti abundanter multa tribuentur; nos autem, qui praeter unum panem non habemus, unde reficiemur?« Et ille: »Ne cuncteris ultra tribuere.« Suscepto itaque pane pauper gratias agebat. Cui rursum imperat: »Medietatem alteram tribue.« Quo facto, sodali jubet ingredi castrum, et aliquid victus per domos inquiri. Qui, diversas domos exquirens, ad ultimum reversus: En, inquit, qui panem dare jussisti, totum castrum circuivi, et, praeter tria ova, nihil inveni. Tunc quidam pastores haec audientes ad castrum pergunt, quae audierant intro nuntiant; et ecce quidam, misericordia [Col. 0676B] motus, panem unum eis porrexit. Item mulier una nitenti linteo alium obtulit, tertium quoque alius condonavit. Tunc Joannes: »En, frater, accipe quod dedisti. nec ultra praebeas invitus quod nobis abunde communis Conditor administrat.«



CAPUT XII.

Peragrantes exinde loca diversa, nec sibi admodum apta reperientes, ad Camaldulim venerunt; ubi per multos dies degentes, abstinentiam et conversationem illic habitantium perspexerunt. Tunc prior ejusdem loci volens virum Dei ad sacros ordines promovere et stabilitatem loci promittere, renuit penitus, quia fervor ejus in coenobitali vita tantum erat, et secundum sancti Benedicti regulam vivere. Tunc praefatus prior imperat cum abscedere suumque [Col. 0676C] desiderium adimplere. Fertur etiam (spiritu revelante divino) dixisse: »Vade, et tuum in nomine Trinitatis incipe institutum.« Qui inde progrediens, ad Vallis-Umbrosae locum videre perrexit. Cui dum locus complacuisset, gressum in nomine Christi firmare decrevit. Quo morante et in sancta conversatione proficiente, non est Deus diutius passus latere lucernam in tenebris, quam ad illuminandas multorum animas super Ecclesiae candelabrum constituere disponebat.



CAPUT XIII.

Ad insinuandam igitur vitam ipsius, Creator omnium Deus e diversis partibus servos suos, Spiritu sancto compunctos, ibidem ex sua largitate ad auxilium famuli sui mandavit. Nam dum ipsius [Col. 0676D] fama paulatim per viciniora loca diffundi coepisset, laici et clerici, gratia visitationis et conversionis, ad eum venire coeperunt. Inter quos tunc venit in religione ferventisismus Erizo; qui, custos fratrum et prior existens, supra triginta annos in eodem loco sic stabilis perseveravit, ut in his nec semel ad villas a monte descenderit. Tunc summae ille gravitatis et discretionis Albertus, qui supra quadraginta annos [Col. 0677A] ejus coenobii cellerarius fuit et coquus, nec unquam pro labore cellae [(4) 1Kb] deseruit officium coquinae, nec pro labore coquinae cellae curam omisit. Tunc quoque magnanimus Teuzo [(5) 1Kb] venit, qui sic usque ad senectam charitate fervens exstitit, ut non solum animabus, sed etiam corporibus illic venientium vellet ex corde praebere pro posse medelam.



CAPUT XIV.

Exierant de praefato coenobio plerique fratres, cupientes sub eo nova conversione libenter institui. Hi magistri exemplo et exhortatione, dum in sancta coepissent conversione fervere, coepit eorum fama undique spargi. Quod audiens Itta Sancti Hilari [(6) 1Kb] abbatissa, cujus juri locus ipse praecipue pertinebat, misit eis librorum et victuum subsidium aliquantulum. [Col. 0677B] Quo in tempore tam gravem infestationem a quibusdam viris iniquis, maligno spiritu instigatis, passi sunt, cum de ipso loco vellent ipsos exterminare, ut taederet illos etiam vivere. Sed memores Apostoli dicentis: Omnes qui pie volunt vivere in Christo Jesu persecutionem patiuntur (II Tim. III, 12); innocentiam et patientiam amplectentes, persecutoribus suis saepe pro malis bona reddentes, post multa cum eis certamina, demum adepti sunt pacem, gratiam et victoriam. Manserunt ibi multo tempore, ligneum habentes tantummodo parvulum oratorium. Indigentiam victuum tantam tunc perpessi sunt, ut plerumque tres unum per diem dividerent panem. Quaecunque erant camerulae, vestiarii, unius sacci capacitas continebat; quam penuriam diu cum [Col. 0677C] omni gaudio et exsultatione sine murmure sustinebant. Exinde de longinquis etiam partibus clerici et laici coeperunt ad eum confluere.



CAPUT XV.

Tunc venit ille magnus Rodulfus, qui tempore multo in eodem loco curam hospitalitatis habuit, et post monasterii Muscetani curam gessit in abbatis officio. Petrus quoque, qui diu procurator asinorum, postea vaccarum fuit; deinde in Passiniano prioris gessit officium, ex hinc abbas in Ficiclo, et in ultimo Romanae Ecclesiae cardinalis et episcopus Albanensis exstitit.



CAPUT XVI.

Tunc Laetus; vultu et nomine, qui Passiniano [Col. 0677D] abbas fuit, et Rusticus, qui, donec Joannes pater vixit, curam exteriorem gessit, et, tertius post obitum sancti viri Joannis, multo tempore totius congregationis curam prior obtinuit.



CAPUT XVII.

Cernens igitur pater Joannes tot talesque viros sibi coelitus in auxilium missos, disposuit cum eisdem beati Benedicti regulam in omnibus observare, coepitque noviter venientes ea probatione suscipere quam insinuat regula; qui, variis ac multis probationibus [Col. 0678A] prius in hospitio eruditi, postea in exteriori cella denuo probantur. Quibus, anno completo, vestes optatas dabat, facientibus manifeste regularem professionem. Quibus exinde non licebat aliquid sumere vel quaerere, sed omnia a priore dabantur. Habebat etiam hanc gratiam singularem pater Joannes, ut in prima visione seu colloquio nosset si veniens quilibet recto an ficto corde postularet introitum. Et hoc ei donum a Jesu Christo collatum est, ut personam potentis vel divitis non libentius sumeret quam pauperis et abjecti. Dicebat quippe »diviti magnum esse impedimentum ad cor humiliandum, eam quam secum pecuniam ducit.«



CAPUT XVIII.

Audiens interim Itta abbatissa locum in nomine [Col. 0678B] et religione crevisse, per diffinitos terminos tradidit [(7) 1Kb] scripto in circuitu loci congruas possessiones et in remotioribus aliis locis plures mansos eidem loco concessit. Et dum famulus Christi Joannes, adhuc prioris officium gerens, animas fratrum et corpora sollicite procuraret, sibi maximam abstinentiam et validum laborem imposuit. Nam quando tempus reficiendi erat, parvissimo cibo vel potu suae necessitati subveniebat, in tantum ut non videretur se recreare, sed utcunque famis et sitis arcere periculum. Cum vero ante tempus reficiendi sitiebat, utpote qui operi manuum frequentius insistebat, tunc in frigidam aquam manus pedesque mittebat, ut ex nimio frigore sitis periculum aliquantulum temperaret. Aliquid etiam sumere recusabat extra constitutas [Col. 0678C] regulares horas. Unde debilitatem tantam carnis incurrit ut in illam syncopem, fracto stomacho, ceciderit, quam legimus beatum Gregorium pertulisse. Etenim, nisi fratres saepe cum reficerent, emittere spiritum videretur; quam usque ad obitum sustinuisse sciunt qui eum forte noverunt. Quando autem famis violentia frequenter se deprimens indiscrete superaret, aut refectionem differre conabatur, prae nimietate infirmitatis adeo dentes ejus constringebantur quod, nisi eos aliquis cultellum intromittendo divideret, et aliquem liquorem in os ejus poneret, exspirare continuo credebatur. Verumtamen, sic incredibili languore jugiter cruciatus, nullatenus murmurabat, sed, suis hoc peccatis deputans, [Col. 0678D] continuo laudibus divinam justitiam commendabat. Qui priusquam infirmaretur, tantae fortitudinis sibi et caeteris tantaeque abstinentiae fuerat ut, nisi ille cui cantamus: Domine, inclina coelos tuos, sub infirmitatis hujus occasione mentem ejus humiliasset, valde rarus existeret qui posset ejus instituta servare. Cognita vero et experta propria infirmitate, tantae misericordiae tantaeque discretionis effectus est ut nemo misericordior eo crederetur. Qui, licet corpore foret infirmus, in omni tamen [Col. 0679A] custodia et sollicitudine mente pervigil erat. Quod videntes fratres ejusdem loci, decreverunt ipsum eligere abbatem, quem noverant sanum et infirmum pervigilem priorem, et sollicitum fuisse custodem.



CAPUT XIX.

Itaque, Florentini Teuzonis consilio, convenerunt de urbe et de castellis multi religiosi, et clerici, ac fideles laici, sancti Hilari confessoris abbatissa id maxime cupiente, et cum fratribus ejusdem loci ipsum praedictum patrem elegerunt in abbatis officium. Quem nolentem, et totis viribus resistentem, de lecto traxerunt, et ipsum, licet invitum, in majori sede constituerunt. Qui, cum ad id violenter cogeretur, dixisse fertur astantibus: »Quid insanitis? si pelicano nomen accipitris imposueritis, [Col. 0679B] nunquam erit nisi pelicanus.«



CAPUT XX.

Itaque vir Dei, sumpto officio et abbatis nomine, coepit sensum regulae diligenter inspicere, et ad ejus observationem totis viribus operam dare. Prohibuit monachos nunquam claustri limitem progredi, nisi exceptis his quibus suscipiendorum hospitum cura erat injuncta et exteriorum obedientia. Inter reliqua quae suos fratres observare docebat, non patiebatur nocte dormitorium esse sine lumine claro, dicens levius esse ferendum oratorium sine lumine, quam dormitorium, si egestas utrumque non sineret. Fratres vero, quaecunque pater injungebat, ejus exemplo vel admonitione frequenter instructi, cum omni obedientia fideliter observabant; vilitatem et extremitatem [Col. 0679C] vestium adeo diligentes ut cilicina tunc veste uterentur, quam nemo ferre cogeretur invitus, nec ad ferendum volens prohiberetur. Tunc idem pater de suarum ovium varia lana jussit pannum promiscuum fieri, cujus designatione specialius nosceretur quicunque de schola tanti patris existeret. Quamvis hoc tempore plerique (proh dolor!) videantur, qui se esse de hac schola vestibus, et non moribus ostendant.



CAPUT XXI.

Diebus autem quibus monachi ad ipsum frequentare coeperunt, Deus, cujus amore vir Dei sibi subditos in via ipsius regere disponebat, misit ad eum etiam laicos viros timoratos, qui, legem Domini per omnia custodire cupientes, in bonis moribus fere nihil a [Col. 0679D] monachis distabant, extra vestium qualitatem et silentium, quod, in exterioribus occupati, nequibant plenius observare. Tales igitur tam probatos conversos pater ad mercatum et omnia exteriora secure mittebat. Erat etiam multae austeritatis primo contra delinquentes, postea valde tranquillus ad increpandum et corripiendum, in tantum ut materna viscera videretur habere. Quare qui ipsum amabant, nimis metuebant; et qui timebant, valde diligebant.



CAPUT XXII.
[Col. 0680A]

In illis diebus, praedictus rex Henricus Florentiam venit, ibique dum a pluribus de ipso multa bona audisset, sic ei audita placuerunt ut, hortatu saepe dicti Teuzonis, catholicum episcopum illuc dirigeret ad consecrandum locum, et regina etiam exenia grata mandaret [(8) 1Kb] . Qui veniens ad montem, altare majus in honorem sanctae Mariae tunc benedixit. Deinde post annos aliquot, domnus Ubertus sanctae Romanae Ecclesiae, qui unus erat de septem cardinalibus, venerabilis vitae, veniens e partibus illis, totum oratorium cum duobus altaribus consecravit, septimo Iduum Juliarum, qui de titulo Sanctae Rufinae episcopus exstitit, cujus memoria usque hodie Romae celebris habetur, et in multis sanctis operibus [Col. 0680B] hactenus viget.



CAPUT XXIII.

Fratres, assidue de bono in melius crescentes, officium altaris in omni veneratione servantes, neminem ministrare patiebantur, si forte Simoniacus, vel concubinarius, vel alio mortali crimine corruptus ante fuisset. Eorum quoque magister omnes ecclesiasticos ordines plurimum honorabat, quos catholicos esse sciebat; ita ut fores ecclesiae non praesumeret aperire, nisi prius ordinatus aliquis aperiret.



CAPUT XXIV.

Per idem tempus, plures viri nobiles et fideles afferebant loca ad aedificanda nova coenobia. Alii rogabant eum monasteria dissoluta sub suo regimine [Col. 0680C] sumere, et in normam quam ipse cum suis servabat reformare. Tunc sancti Salvii coenobium [(9) 1Kb] noviter construxit; in Musceta alterum in honorem sancti Petri; in Razolo tertium, in honorem sancti Pauli; aliud sancti Cassiani in Scalario monte.



CAPUT XXV.

Tunc etiam in suo regimine vetustum accepit [(10) 1Kb] Passinianum, et alterum in Romania, sub honore sanctae Reparatae, ubi per singula loca sollicitus pater praepositos ordinavit. Quos, dum ab infirmitate sublevaretur aliquatenus, per se ipsum visitare curabat, et honeste corrigere, moresque fratrum ad meliora perducere. Inter caetera tenaces, qui temporalibus abundabant, durius increpabat, monens [Col. 0680D] eos magis ex largitate divina confidere, quam de plenitudine horreorum.



CAPUT XXVI.

Quodam tempore, cum ad Passinianum esset, Leo papa cum plurimo comitatu supervenit, et, cum suis refectionem accepturus, juxta monasterium requievit. Tunc beatus Joannes interrogat oeconomum, si pisces haberent. Ut cognovit nullum esse, conversos in lacum quemdam, monasterio proximum, piscatum ire praecepit. Omnibus autem asserentibus, [Col. 0681A] nunquam pisces in lacu illo fuisse, jussit tamen ut pergerent, ac Domini patrocinium absque dubio crederent adfuturum. Perrexerunt tandem, et, cunctis admirantibus, duos magnos lucios inventos attulerunt beato Joanni, quos ipse gaudens accepit, et domino papae continuo praesentari fecit.



CAPUT XXVII.

Venerat inter caeteros ad eum Teuzo venerandus pater et senex, quem fratribus in Razolo praefecit, quem prae caeteris ex corde dilexit, eo quod ipsum in charitate ferventiorem invenit. Erat quippe pater Joannes valde misericors, ita ut pluviales, Valliumbrosae oblatos, egestatis tempore venderet, et omne pretium pauperibus daret.



CAPUT XXVIII.

[Col. 0681B] Berizo quoque Sancti Salvii abbas, habens votum moriendi, non in suo, sed in monasterio Vallimbrosano, venit ad eum, rogans ipsum ut hoc suis precibus impetraret. Cujus preces devote suscipiens, pro eo benignus Pater oravit, et, ut diu cupierat, ibi die tertia defunctus est et sepultus.



CAPUT XXIX.

Sub eodem tempore, dum fratres nimis indigentia premerentur, et in monasterio non esset quid fratribus in cibum posset apponi, praeter tres panes, jussit eosdem frangi, et cuique fratri fragmen unum administrari. Praecepit iterum cellerario mactare unum arietem et ipsum ad edendum fratribus ministrare. Hodie, inquit, egemus, cras vero, Deo parante, abundabimus. Et haec dicens, perrexit ad [Col. 0681C] Sanctum Salvium, sperans quod familiam suam nunquam Deus pateretur fame diutius laborare. Fratres vero, hora prandii pergentes ad mensam, carnem appositam exhorrentes, pauca tantum panis fragmenta comederunt et a carne prorsus abstinuerunt. Sed altera die, secundum prophetiam sancti Joannis, quidam homines cum asinis onustis frumenti farina venerunt, dicentes se directos a nobilibus viris; sed, qui fuerint, hactenus sciri non potuit.



CAPUT XXX.

Item alio tempore, dum oeconomus loci cibos omnes consumpsisse se diceret, et beatum virum inquireret quid dare fratribus deberet, vir Dei jussit ut unus ex tribus bobus quos habebant occideretur, et fratribus in frusta concisus apponeretur. Cui [Col. 0681D] oeconomus: Quid, inquit, faciemus, postquam hunc manducaverimus? Et ille: Post hunc occides et alium; quo consumpto, si opus fuerit, dabis et tertium. Beatus autem Joannes, justius fratres credens carnibus reficere quam eos fame perire, sperabat Dei misericordiam adfuturam, qui servis suis in angustiis positis subvenire consuevit. Quid plura? Fratres hora statuta pergunt ad mensam visisque solis carnibus obstupescunt, easque nullo modo tangentes, silentes, patientes manserunt. Et cum servus Dei prolixius orasset, quidam coepit januas monasterii pulsare. Cellerarius, audiens signum, festinanter [Col. 0682A] exivit, et illic hominem cum manutergio pleno panibus invenit. Quos laetanter accipiens, fratribus velociter apposuit, oblitus interrogare quis eos duxisset quisve misisset. Qui cum post paulum gratias redditurus ad januas rediisset, neminem reperit, et de illo conversos interrogans, eo die nullum hominem illic se vidisse dicebant.



CAPUT XXXI.

Exemplo vero ipsius et admonitionibus, delicati clerici, spretis connubiis et concubinis, coeperunt simul in ecclesiis stare et communem ducere vitam. Hospitalia quoque constructa et ecclesiae vetustae renovatae ejus auxilio cognoscuntur, et in locis pluribus ad melius commutatae. Nec mirum si homines, aut loca quaelibet in melius ejus exemplo sunt immutata, [Col. 0682B] cujus vita cupientibus aedificari non modicum praebebit exemplum.



CAPUT XXXII.

Erat quidem in cibo parcissimus, in orationibus sedulus, in vigiliis intentus, in silentio studiosus, in eleemosynis pro virium quantitate largissimus, et cum aliquid dare disponeret, hominem, sive pecus, vel aliquid aliud, studebat aliis melius dare, sibi vero deterius tenere. Indumentis vilissimis semper utebatur. Nec in tanta sua infirmitate patiebatur corpori supponi fulcrum, vel capiti plumeum capitale.



CAPUT XXXIII.

Sed cum decumberet, die noctuque sanctos coram se libros legere faciebat, ut instructus assidua lectione, peritus divinae legis et divinarum sententiarum [Col. 0682C] competenter efficeretur. Cumque decumberet, aut pergeret, vel equitaret, cuculla jugiter utebatur. Ipsius etiam exemplo, celebre officium in nocte sanctae Resurrectionis per Tusciam, aliisque locis nunc agitur. Cujus fama religionis dum in locis plurimis celebris haberetur, comes Bulgarus disposuit suum coenobium Septimense [(8) 1Kb] sub ejusdem Patris regimine constituere. Quod cum ab eo vix impetrasset, valde gavisus est, sperans per ejus studium locum ipsum in melius proventurum. Quod postea claruit, dum lex [(9) 1Kb] ignea ibidem facta locum eumdem mirabiliter exaltavit, et antea multis ignotum, postea plurimis reddit nominatum.



CAPUT XXXIV.

[Col. 0682D] Interea vir Domini diversis coepit clarere miraculis Quidam homo plenus insania in ejusdem Patris coenobio morabatur, qui, dum medendi gratia Passinianum mitteretur, ad flumen Arnum venit, repertam scapham intravit, et ex illa, sicut eum sua insania cogebat, se in amnis medium projiciens, ait: Hic, quis Joannes, et qualis sit ejus vita, patebit. Quem cadentem mox aqua suscipiens, sustinuit ne mergeretur, eumque sancti viri meritis ad ripam exteriorem sanum, salvumque quasi lignum leve deduxit. Hic luce clarius constat sanctum virum Joannem Creatori suo fuisse charissimum, ad cujus [Col. 0683A] solius memoriam, tam velociter, tamque benigne praefatum miserum de mortis periculo liberavit.



CAPUT XXXV.

Item dum idem venerabilis pater a visitandis aliis coenobiis regrederetur ad suum, memor plurimae indigentiae qua multos premi cognoverat, introiens monasterium, dispensatorem familiae, nomine Goffredum, et fratrem Rusticum procuratorem monachum ad se vocans, ait: Inspiciamus horreum nostrum quomodo se habeat, quod tunc reperit abundanter esse repletum. Quibus, quasi ironice, dixit: »Quamplurimi sub instanti necessitate famis opprimuntur, vos autem uberius abundatis.« Statimque jussit quoddam vasculum, capiens quatuor vel quinque modios, impleri, et sic per semetipsum [Col. 0683B] ab hora tertia usque ad nonam tam grandi largitate oneris occupatus, nullatenus inde recessit, sed unicuique venienti, cui multum, cui parum, distribuit, et semper plenum, Deo largiente, permansit.



CAPUT XXXVI.

Deinde, dum in beati Salvii coenobio moraretur, et per Azonem, qui postea sanctae Reparatae fuit abbas, xenia viro Dei Teuzoni incluso pro ciborum benedictione mandaret, praefatus Azo, dum rediret, via digrediens, tugurium quoddam intravit, et cum fratribus quos ibi reperit multa locutus est. Qui ad patrem rediens, dum ab eo quaereret: Unde venis? et ipse respondisset se quo missus fuerat isse, ac redisse, mox ab eo audivit: Ego quidem non te illuc unde venis mandavi. Deinde digressum a via, [Col. 0683C] et ingressum tugurii, ac verba, quae cum inventis fratribus habuit, per spiritum recognoscens, omnia per ordinem patefecit.



CAPUT XXXVII.

Eodem tempore, quo Simoniaca haeresis per Tusciam pullulabat, dum praedictus pater adhuc esset in eodem Sancti Salvii coenobio, quidam Florentinus, cujus filius, languore constrictus, vicinam operiebatur mortem, ut aegrum natum sanaret, ac redderet rogaturus accessit. Cui cum diceret non haec sua, sed apostolorum esse, pater gemebundus prostratus ejus vestigiis, tandiu precibus institit donec vir, Dei miseratione commotus, ipsum remittens ad propria, se pro eo Deum rogaturum promisit. Tunc statim, eo discedente, convocatisque [Col. 0683D] fratribus, suppliciter orationi incubuit. Quibus humiliter in terram prostratis, et orationibus pro eo ad Dominum fusis, ille, cui cantatur in psalmo: Domini est salus, per dilecti sui intercessionem aegrotum integrae sanitati restituit. Hoc miraculum idem ipse cui beneficium sanitatis impensum est, sic contigisse, ut diximus, donec vixit, viva voce testatus est.



CAPUT XXXVIII.

Alio quoque tempore, quidam miles ex oppido Cerlianensi, gravi infirmitate tenebatur, et notissimus erat beato Joanni, et ecce servus ejusdem militis veniens ad illum, ac beatus Joannes ubi eum conspexit, de suo domino ipsum interrogavit. Cui respondit: [Col. 0684A] Domine Pater, jam per duos menses, et eo amplius, multa tenetur infirmitate. Quod audiens venerandus Pater, Panem accepit, eique pro benedictione misit. Post quartam diem per semetipsum ad eum venit, ac pro salute, quam receperat, Deo et sibi multas gratias egit.



CAPUT XXXIX.

Deinde, cum idem vir multo post tempore moreretur, praecepit filio ut equum, cui sedere consueverat, sancto Joanni daret, et ut pro se intercederet rogavit. Sanctus autem vir despiciens transitoria, paupertatem amans, coelestia concupiscens, equum homini reddidit, et ad propria cum eo redire jussit. Cumque multum obsisteret et equum se non reducturum assereret, tandem praecepto sancti [Col. 0684B] viri coactus, cum equo laetus ad sua rediit, benedicens Deum in tanti Patris admiratione. Quod factum est dum adhuc esset in coenobio Muscetano.



CAPUT XL.

Quem locum dum alio tempore visitaret, cernens in eo casas grandiores pulchrioresque fore quam vellet, accersito domino Rodulfo ejusdem loci abbate, sibi vultu serenissimo dixit: »Tu in hoc loco magnis expensis, quibus pauperes plurimi refoveri potuissent, ex proprio voto palatia fabricasti.« Et conversus ad quemdam rivulum parvulum prope manantem, dixit: »Deus omnipotens, qui de minimis majora facere consuevisti, videam, per hujus rivuli paucitatem, hujus enormis aedificii cito vindictam.« Et haec dicens, absque mora, discessit. O mira Dei [Col. 0684C] potentia! confestim rivulus, eo recedente, crescere coepit, et congregans aquarum fluenta largissima, relicto proprio alveo, praeceps de monte ruit, immensos petrarum scopulos et arbores secum trahens, praedictas domos funditus evertit. Unde abbas ejusdem loci cum fratribus perturbatus, de eodem loco coenobium mutare disponebat. Quos benignus Pater his verbis consolatus est: »Nolite, inquit, timere, nec habitationem mutare, quia rivulus ille de caetero nullo modo vobis ultra nocebit.« Quod ejus vaticinium, verum firmumque huc usque permansit. Denique rivulus ille de caetero domos ibi nullatenus laesit, nec quod tunc accidit sancti viri precibus, ulterius minime contigit.



CAPUT XLI.

[Col. 0684D] Iterum cum audisset quemdam virum venientem ad conversionem totum suum patrimonium scripsisse in chartula, et successoribus haereditate privatis, secum ad monasterium detulisse, mox ad praedictum coenobium venit, et abbati, qui chartam acceperat, imperavit ut absque mora eam sibi deferret. Quam dum acciperet, eam minutatim discerpens, ejus in terram frusta projecit. Justius quidem sibi videbatur cum exiguis vivere quam multiplicatis opibus superbire. Deinde valde commotus, Deum ejusque apostolum invocans, inquit: Omnipotens Domine, et tu, sancte Petre, apostolorum princeps, ulciscimini me de isto coenobio. Et haec dicens, iratus confestim abscessit. Quo non longe digresso, [Col. 0685A] repentinus ibi succensus est ignis, qui totum monasterium ex majori parte combussit. Quod incendium socius ejus, dum cerneret, eique nuntiaret, nec retro respexit, nec ad locum rediit, sed via qua coeperat Vallimbrosanum coenobium festinanter adivit.



CAPUT XLII.

Alio tempore, cum in eodem esset monasterio, et papa Stephanus per viciniora loca transiret, suos legatos ad eum misit et ad se venire rogavit. Cumque nimia gravatus aegritudine, nec posset ad eum ire, nec vellet, legati revertuntur ad dominum papam asserentes illum ad se venire non posse. Quibus ipse respondit: Ite eique dicite, si aliter non valet, in lecto duci se faciat. Qui mox ad ipsum regressi, jussum domini papae sibi nuntiant. Quod sanctus [Col. 0685B] Pater audiens, statim ecclesiam intrat, Deum ejusque sanctos exorat, ut aliquod sibi consilium absque scandalo daret, ne ad supradictum papam ire debeat. Oratione completa, ad legatos papae exiens, lecto se projiciens, aliquantos conversos venire fecit, et se ad papam portari praecepit. Cumque paululum a monasterio processisset, mox aer validissime conturbatus est, ut ventorum nimietas et immensitas pluviarum pariter prorumperent. Quod cum legati cernerent, illum vere Dei hominem credentes, ad monasterium reverti fecerunt, et ipsi cursu concito ad pontificem redierunt. Hoc cum dominus papa cognosceret, ipsumque diceret esse sanctum: Nolo illum ad me ultra venire, sed in coenobio suo quiete manere, ipsumque pro me, statuque [Col. 0685C] Ecclesiae catholicae, Dei clementiam exorare.



CAPUT XLIII.

In eodem autem coenobio fratri cuidam medicinam sua manu tradidit, et extemplo, causa alia emergente, alias festinus abiit Praedictus vero aegrotus, non se caute custodiens, intra paucos dies exspiravit, pro cujus memoria per totam congregationem, sicut mos est agi pro defunctis, ejus obitum per apicem destinavit. Nec multo post, vir Dei rediens, abbatem loci de fratre illo, qualiter defecisset, inquirit. Ille, dum ei cuncta seriatim refert, dixit ad illum: Mitte quam ocius, et ex omni congregatione memoriam ejus dele. Quod dum factum esset, evoluto aliquanto tempore, cuidam monacho ex eodem loco circa medium diem visibiliter defunctus apparuit. [Col. 0685D] Ad quem inquiens: Numquid tu es monachus talis? respondit: Prorsus, ille. Qualiter nunc agis? Tum ille: Excommunicatus, et a consortio fidelium per patrem Joannem sum segregatus. Adjecit vivus inquiens: Quomodo te juvare valemus? Iterum ait: Si sanctus Joannes me reconciliaverit. Qui statim sanctum virum adiit, et quaecunque de mortuo viderat et audierat, plangendo plurimum illi seriatim retulit. Tunc ipse, sicut erat mentepiissimus, abbatem loci venire praecepit, et pro anima excommunicati fratris officium et eleemosynam in eodem coenobio, ac per totam congregationem, velut eodem die obiisset, instanter fieri mandavit. Quae omnia dum fideliter completa fuissent, defunctus [Col. 0686A] iterum post dies triginta eidem monacho similiter apparuit, eique dixit: Vade, et sancto patri Joanni age pro me gratias, inferens quia ego per eum reconciliatus in electorum coetu consisto.



CAPUT XLIV.

Alio tempore quidam conversus, instinctu diaboli, saeculum dereliquisse et ad monasterium se venisse poenituit. Qui cum beatum Joannem nimiis ac importunis precibus saepe rogasset a monasterio cum ejus licentia discedere, tandem vir beatus non tranquillo animo passus est eum abire. Cumque paululum a Valle-umbrosa fuisset, diabolo ducente, digressus, de alta rupe per quam ibat, ab eodem quem sequebatur praecipitatus, confestim exspiravit. Unde patenter ostenditur quam periculosum fuerit [Col. 0686B] sanctum virum relinquere, aut ejus indignationem incurrere.



CAPUT XLV.

Item alius homo, Florentius nomine, urbanae eloquentiae et civilis, qui Simoniaca perfidia pro defensione cujusdam episcopi valde fuerat maculatus, dum gravissima teneretur infirmitate, morti se proximum penitus asserebat, sed inter graves luctus crebrosque suorum singultus, per amicos suos a sancto viro monasticum habitum postulavit. Cui, sine multa dilatione, probationis habitum minime tradidit, sciens esse scriptum: Probate spiritus, si ex Deo sunt (I Joan. IV, 1). Qui suscepto monastico habitu, dum jam convaluisset, et claustra monasterii baculo sustentante lustraret, infirmitas prior [Col. 0686C] eum repetiit, ita ut morti propinquus esse videbatur. Quod dum vir sanctus audisset, adhibitis secum fratribus, festinus lectum aegroti petiit, ac multis precibus eum, qui in proximo moriturus erat, Domino commendabat. Infirmus vero coepit vultum suum operiri pallio, quo fuerat coopertus. Ad quem abbas Joannes: Quid est quod agis? Tum ille, pallens et tremens, dixit: Terribilibus oculis cerno diabolum prope assistere, ex cujus ore mirae magnitudinis flamma, exque naribus sulphureus fumus egreditur. Ubi est, inquit? En ibi est, domine Pater. Tunc beatus Joannes raptim abstulit crucem ex manibus tenentis eam, et diabolum ex ea fortiter percussit. Qui statim ex oculis mirantis, ut famus evanuit. Tunc aeger, voce qua poterat, clamabat, [Col. 0686D] dicens: Deo gratias, Deo gratias, ecce fugit, ecce recessit; ecce nunc adest beata Maria, sanctus Petrus cum sancto Benedicto. Vix verba compleverat, et statim spiritum exhalavit. Hinc liquido patet quam praecelsi meriti fuerit iste sanctus Pater, cujus precibus ipse languidus, per crucis obstaculum, ab infestatione daemonum est liberatus.



CAPUT XLVI.

Non longe post venit ad eum quidam rusticus et, provolutus ejus genibus, magnis vocibus coepit obnixe rogare eum pro unico suo in agone constituto, quatenus suis precibus ab instanti mortis periculo liberaret. Cui multum compatiens, fratribus imperat pro aegroto Dei misericordiam exorare. Quid [Col. 0687A] multa? Fratribus in ecclesia orantibus, ipse solo prostratus, magnis gemitibus Christi misericordiam postulans, panem transmisit, et statim aegrotanti reddit sanitatem.



CAPUT XLVII.

Deinde cum adhuc famis inopia vehementer instaret, et praedictus Pater tunc ante fores monasterii de Razolo esset, aspiciens vaccarum suarum gregem in jugo Alpium pascere, unam ex illis, dum nihil haberet quod pauperibus alimoniam petentibus daret, a beato Paulo petivit, dicens: O sancte Paule, si pauperibus his unam dares ex illis. Haec eo dicente, una deorsum ruit, statimque mortua est. Cujus carnes jussit continuo dari pauperibus. Qua consumpta, supplex orando secundam, tertiam et quartam [Col. 0687B] accepit. Quas omnes pauperibus tribuit. Qua de re pastores tristes effecti, duxere gregem vaccarum ex alio latere montis. Sed idem vir Dei petitioni pauperum subvenire desiderans, cum non haberet quid petentibus daret, iterum ad sanctum Paulum conversus ait: O Apostole sancte, isti locum mutando fugerunt, te, qui hujus loci patronus existis, fugere nequeunt. Tu, qui multum misericordiam praedicasti, tribue mihi quid adhuc inopibus porrigere valeam. Sic eo cum lacrymis orante, denuo quinque de vaccarum numero corruerunt, quarum omnium carnes in cibum jussit pauperibus ministrari. Tunc pastores valde turbati pro novem animalium damno, venientes adversus eum, magnas querelas ingeminant, dicentes: Melius in tuo monasterio [Col. 0687C] Vallimbrosano stares quam huc venires. Quibus ille placide respondit: Scio vos super hoc esse tristes, nec amplius vultis impendere. Ne timeatis, quia nulla earum hoc tempore plus morietur. Quod et factum est. Et sic ipso orante, ruina vaccarum et mors prius fuit; et mox ut orare cessavit, incolumes permanserunt. Interea sanctus idem Pater, cujus mentem flamma charitatis urebat, cernens adhuc famelicorum inopiam, et se non habere quod concite dare posset, totum lac animalium superstitum jussit distribui pauperibus, et sic diu lactis praebendo liquorem, multos a famis periculo liberavit.



CAPUT XLVIII.

In eisdem diebus, cum ad Vallimbrosanum coenobium [Col. 0687D] regrederetur, accersito villico de Ponta, promisit ei berbicum mittere gregem, in quo multi arietes habebantur; jussitque illi de praedictarum ovium lacte se pascere, quantosque secum posset pauperes, atque de eodem quotidie sustentare, praedictos vero arietes, donec superesset unus ex illis, inopibus largiretur, sicque factum est.



CAPUT XLIX.

Quidam etiam famulus ejus de Razolo Vallumbrosam venit ad eum, nuntians ursum maximum vaccarum damnum crebro facere. Cui dixit: Vade, et interfice eum. Qui regressus, praedictumque ursum in antro quodam arboris stantem inveniens, securi percutiens arborem, nihilque metuens, dixit: [Col. 0688A] Egredere, quia dominus abbas imperavit ut te occidam. Egressus statim est interfectus ab illo.



CAPUT L.

Praeterea venerabilis Pater transiens inde per Alpes, venit ad locum in quo tantae arboris obstaculum ruerat quod multorum paria boum, et hominum multitudo leviter amovere non poterant; alia quoque via, rupibus obsistentibus, iter mutari non poterat. Ubi modice conturbatus, quasi queritando, socio dicere coepit: Heu! quid faciemus? Et conversus in precibus, cum redire sibi grave videretur, nec procedere posset, divinum auxilium humiliter obsecrabat. Tunc Ugo, plebanus Sancti Joannis majoris, tentans si quem transitum inveniret, tandem aggressus molem arboris levavit in collo, cujus [Col. 0688B] pondus homines multi, nec multorum paria boum (ut praedictum est) ullatenus dimoverent, eamque sicut leve virgultum diu sustinuit, ut ipsemet saepius testabatur. Sicque transierunt illaesi venerandus Pater, praedictusque plebanus. Quod miraculum incolae terrae nunc usque testantur, adjicientes actum esse in locum qui dicitur ad Cellas-veteres. non longe a coenobio Razolensi.



CAPUT LI.

Item praedictus Pater custodibus boum de Razolo die toto arare praecepit, et in nocte pabula carpere. Illi vero respondentes ursos et lupos, nocturnosque timere latrones, ait eis: Beatus Paulus iilaesos eos custodiat. Tunc noctu venientes latrones, unum e bobus per cornua ligaverunt, sed de loco mutare [Col. 0688C] non valuerunt. Quem mane custodes adhuc ligatum repererunt, lacrymasque more hominum fundere coeperunt, et hoc praedicto Patri nuntiaverunt. Ad quem Pater accedens dixit: O bos, vade, tuumque officium imple. Non enim te servatum a noxiis feris, latronumque rapina sanctus Paulus perdere voluit.



CAPUT LII.

Post haec, cum esset in Passiniano, vir quidam ex territorio Poniensi venit ad eum, dicens saeculum se velle relinquere. Quem quasi respuens, ut abiret jussit; sed homo mirabiliter instans et ut sui misereretur suppliciter orans, demum, sicut erat mitissimus, ejus piae petitioni annuit. Qui veniens reatus suos ex parte prodidit, et majores quosdam erubuit [Col. 0688D] confiteri. Quem non post dies plures ad susceptionem hospitum, et peregrinorum obsequium exterius collocavit. Pius autem Pater agnoscens inspiratione divina quae nequiter occultaverat, una die dum idem Gerardus alimenta venientibus hospitibus ministraret, illum seorsum vocans, dixit ei: Gerarde, quare me sic fallere praesumpsisti? At ille tremens respondit: Quomodo, Pater mi? Et Pater: Quando congrue poteris ad me venias, et quod professus es indicabis At ille praeceptum Patris adimplens, dum e licuit, venit ad eum. Cui vir Domini: Nunquid non mihi dixisti, quia ex integro tuorum scelerum abscondita panderes? Et ille: Utique dixi. Et Pater ad eum: Si ita dixisti, quare tam crudelissimum facinus, [Col. 0689A] quod in die sanctae apparitionis Domini et ejusdem diei vigilia cum uxore talis illius hominis commisisti, mihi patefacere noluisti? Insuper non tibi sufficiebat tam gravis iniquitas, nisi ad tui confusionem iterum in mente disponeres ad tam grande piaculum reverti? Tunc ille mente confusus, videns se mendacii proprii laqueo deprehensum, confestim ad terram corruit, poenitentiam sui criminis lacrymis quaerit, et omnia quae sanctus Pater indicaverat esse vera fatetur.



CAPUT LIII.

Item dum in eodem monasterio esset, vir nobilis Ubaldus nomine, de castro Figlini, notissimus ac familiarissimus sancto viro, praevalida aegritudine correptus videbatur ad extrema deduci. Qui vocatis [Col. 0689B] militibus suis et cuncta familia, de propria domo suisque rebus disponere procuravit. Tunc uxor unum e nobilibus suis, Benzonem nomine, marito jam in agone constituto, vocat, eumque ad Passinianum, unde maritus compatronus erat, ire quantocius mandat, et adventum ejus funeris sancto viro nuntiare. Cumque festinus iret, obviavit cuidam, qui dixit ei se redire a sancti Cassiani coenobio, ubi sanctum virum eo die dimiserat. Nuntius hoc audiens, ad montem Scalarium illico venit, et sanctum hominem ante fores monasterii psalmos aut aliud quid reperit meditantem. Quem cum salutasset, requirit ab eo quanter esset illi. Respondit: »Tristis et nimis moerens me fore confiteor pro nobili viro, vestroque fideli amico, qui nunc migrare videtur [Col. 0689C] a saeculo.« Cui inquit: »Quis est ille?« Respondit Benzo: »Vester valde fidelis illustris Ubaldus.« Statim venerabilis Joannes, versis ad orientem luminibus, in multa compunctione parumper substitit, ac deinde, oratione completa, Benzonem aspexit, cumque praecepit abire, consolans ipsum et dicens: »Quam ocius ad propria regredere, quoniam infirmus ille super quo moestus veneras, incolumem, Deo praestante, reperies.« Et ut promisit, orationibus ejus per Dei gratiam actum est. Quod plurimi de domo praefati Ubaldi oculata fide cum uxore videntes, ac nonnulli de circumstantibus audientes, misericordiam Creatoris in beneficio sui famuli collaudabant.



CAPUT LIV.
[Col. 0689D]

Hujus praeclari viri gravitatem et patientiam Gregorius, dum adhuc in apostolica sede archidiaconi officium gereret, qui postea septimus Gregorius papa fuit, vir omnino Deum amans; cum eum dure increpare disponeret, praeordinata quae dicere putabat oblitus est verba. Qua ipsius perfectione sic ab eo comperta, deinceps tantus inter utrumque firmatus est amor, quantus inter amicos charissimos et uterinos solet esse germanos. Haec itaque vera fuisse, Rodulfus olim abbas Passiniani, religiosus et sanctae conversationis, qui tunc intererat, frequentissime testabatur: de cujus testimonio veridici viri nullatenus est haesitandum.



CAPUT LV.
[Col. 0690A]

Alio quoque tempore vir Domini nimis aegrotus pulmenti sibi appositi fratri cuidam, Gerardo nomine, particulam porrexit, quam obedienter antea sumpsit, sed postea coepit intra se multa volvere verba, quomodo tam facile consensisset cibum accipere quem sibi cogitabat tunc necessarium non fuisse. Quod pater Joannes per Spiritum sanctum intelligens, expleta refectione, dixit ei cuncta quae cogitaverat, sibique per ordinem enarravit. Tunc praedictus frater arcanum sui pectoris diligenter exposuit, et omnia, quae vir Domini dixerat, esse vera confessus est. Et nocte sequenti abscessurus, matutinali celebrata synaxi cum eodem Patre, isdem siti gravissima clam laborabat. Quod Joannes Pater per cordis [Col. 0690B] illuminationem agnoscens, nutu ministrum suum advocat, ac scyphum vino aqua mixto repletum discessuro fratri dari signavit. Qui porrectum scyphum cum vino sumpsit, et exstincta siti, cum licentia Patris gaudens abscessit, agens gratias Deo pro tam eximii reverentia Patris, qui mentis suae secreta tam patenter agnoverat, et in omnibus exposuerat.



CAPUT LVI.

Unus exinde clericus plurimum dives vendidit omnia sua, et multos ex rebus suis accipiens nummos, venit ad eum. Quem cum ille, paupertatis amicus, audiret qua de causa venisset, sic eum alloquitur: »Quandiu nummum unum ex his tecum habueris vel apud te servaveris, nec mecum participare [Col. 0690C] nec amicus esse valebis.« Haec clericus audiens, abscessit, pretiumque venditi patrimonii, quod vir Domini spreverat, in pauperum sustentationem distribuit, ac deinde remeavit ad illum, qui Deum auro et inopes divitibus praeponebat. Hoc Joannes pater audito, et quid egisset in veritate discutiens, qui ante locupletem spreverat, factum pro Christo pauperem post haec dilectum suscipit in filium.



CAPUT LVII.

Subinde divino spiritu inflammatus, more solito, non contentus tantum suos subjectos, sed etiam absentes instruere et corrigere satagebat, quibusdam epistolas mandans: quarum unam episcopo Vulterrensi satis utilem pro correctione sui suorumque mandavit, quam ob nimiam prolixitatem, huic opusculo [Col. 0690D] inserere recusavi.



CAPUT LVIII.

Post haec, cum longe lateque odor sanctitatis ejus ad multorum notitiam devenisset, ad eum de diversis terris et regnis veniebant monachi, clerici fidelesque laici, praecipue Mediolanenses. Audiebant quippe Simoniacam haeresim Joannem patrem cum suis fratribus publice condemnare, et supra omnes mortales modis omnibus expugnare. Propterea venientium ad eum neminem poenituit, ubi vidit illum et audivit, nec dolere poterat se dispendium pertulisse, vel itineris longioris sumpsisse laborem. Nam si cor dubium aut fortasse tepidum aliquis visitantium eum haberet, alacer regrediebatur, et cor in [Col. 0691A] fide firmatum reportans, et marsupium protecto non vacuum. Acceperat enim a Domino Jesu Christo vultum omnibus gratum, et sermonem placidum exhibere, manumque largam ad praebendum, dum facultas ei suppeteret.



CAPUT LIX.

Jam omissis plurimis quae Deus per ejus merita declaraverat, tempus expetit referre qualem et quantam pugnam contra Simoniacam haeresim Johannes pater cum suis, teste maxima parte mundi, Deo propitio, gessit.



CAPUT LX.

Sicut supra dictum est, Joannes pater Petrum Florentinae Ecclesiae Simoniacum invasorem aperte clamaverat; adhuc etiam eligens cum suis potius [Col. 0691B] amittere mortalem vitam, quam celare veritatem, ipsum Petrum non tantum Simoniacum, sed etiam haereticum saepe dicebat: unde pervalida contentio in clerum et populum Florentinum orta est. Alii quidem, temporalia commoda diligentes, ipsum defendebant; alii cum monachis, jam illorum crudelibus verbis, eidem vehementius obsistebant. Dum haec igitur contentio per dies multos inter clerum et populum haberetur, et seditio inde frequenter oriretur, existimavit haereticus Petrus clericos et laicos hoc modo terrere, si monachos necaret, a quibus verba sibi contraria principia sumpserant. Pro qua re missa multitudine peditum et equitum, nocturno tempore, jussit sancti Salvii coenobium igne comburi, et monachos ibi repertos interfici. Joannem vero [Col. 0691C] patrem illic existimavit tunc inveniri, sed ipse praeterito die recesserat. Ingressi igitur ecclesiam, dum fratres nocturnum officium celebrarent, evaginatis ensibus, ut immites carnifices, oves Christi mactare coeperunt. Alii siquidem in fronte tam grave vulnus infixerunt, ut usque ad testitudinem cerebri acies ferri veniret; alterum vero tam impie, tam graviter sub oculis percusserunt, ut nasus et dentes cum superiori labio a compagine solita dividerentur, et super barbam in inferiori loco penderent: alii praeterea gladiorum vulnus in interiora fixerunt. Dehinc super eos variis plagis illatis, demum altaria penitus everterunt, et depraedati sunt omnia quae invenerant. Post haec, igne domibus imposito, monachis in ecclesia septem psalmos cum [Col. 0691D] letaniis cantantibus, et in nullo reluctantibus, nec silentium frangentibus, ipsos nudatos et semivivos relinquentes abierunt; nam etiam ejusdem monasterii patrem nomine Dominicum, conversatione sanctissimum, omni nudaverunt amictu. Qui tamen sic nudus, coepit sollicite quaerere si quid posset invenire quod se indueret; tandem pelliceum indumentum, quod ob incuriam inter fratrum lectos ceciderat, invenit, seque illum dissutum et conscissum ac vetustate dilapsum induit. Sed unde inimicus victoriam et exaltationem acquirere credidit, inde detrimentum et confusionem invenit. Nam multi de clero et populo, qui prius ejus videbantur esse fautores, ipsius intuentes impietatem, [Col. 0692A] deinceps monachis facti sunt adjutores, ipsius condemnantes et blasphemantes omnimodam pravitatem.



CAPUT LXI.

Sequenti vero die tam homines quam mulieres Florentiae ad supradictum coenobium venerunt, et quicunque poterant necessitatibus fratrum necessaria fideliter obtulerunt. Felicem se quisque credebat si aliquem monachorum videre valebat, aut eorum sacrum sanguinem fusum ex terra, lapidibus et lignis, suis pannis posset extergere, cupientes illum pro magnis reliquiis secum habere.



CAPUT LXII.

Beatus autem Joannes Vallumbrosae tunc positus, audiens quod acciderat, amore martyrii flagrans ad [Col. 0692B] Sanctum Salvium festinus venit. Abbatem caeterosque fratres flagellatos, caesos, nudos considerans, dixit: »Nunc vere monachi estis, sed cur sine me hoc perferre voluistis?« Valde enim doluit quod praefatae persecutioni minus interfuit. Verumtamen in hoc ipse martyrii bravium obtinuit, qui discipulorum mentes ad omnem tolerantiam incitavit. Ad hoc etiam venit, quod se teneri, flagellari, detruncari sperabat, et occidi pro defensione catholicae fidei. Monachi vero tanto fortiores exinde facti sunt, quanto securiores de corona martyrii, quam jam praegustaverant. Nam tempore synodi euntes Romam, constanter et publice Petrum Simoniacum et haereticum proclamaverunt, ignem se profitentes intrare ad scelus ipsius probandum. Alexander autem [Col. 0692C] Papa, qui tunc apostolicae sedi praesidebat, nec tunc accusatum voluit deponere, nec igneam legem a monachis sumere. Pars enim maxima episcoporum Petro favebat, et omnes pene monachis erant adversi; sed archidiaconus Ildeprandus monachorum in omnibus auditor et defensor factus est.



CAPUT LXIII.

Deinde cum lis ipsa quotidie cresceret in immensum, tanta persecutio facta est adversus Florentinum clerum catholicae partis, ut eam non ferre valentes archipresbyter aliique quamplures, exeuntes de civitate confugerent Septimense coenobium: quibus Joannes pater benigne susceptis, omni charitate subsidium pro posse ferebat. Eo tempore dux [Col. 0692D] Gottifredus ita parti Petri favebat, ut minaretur interimere monachos et clericos eidem adversos; qua de causa Petri pars tunc aliquanto praevaluit. Quae autem lingua fari potest persecutiones et angustias quas ea tempestate catholici sunt perpessi? Eisdem quoque diebus praefatus Papa Florentiam venit, et ligna praeparata et coadunata sunt ad accendendum ignem quem ingredi monachi cupiebant ut comprobarent saepe fatum Petrum Simoniacum et haereticum esse. Quod examen papa tunc recipere renuit; sed clero et populo sub eadem lite relicto, discessit. Sed qualiter omnipotenti Deo praedictam pestem tandem sedare et prorsus exstirpare placuerit, ut clarius possit intelligi, tota epistola Florentinorum, [Col. 0693A] praefato papae directa, per ordinem in hoc loco scribitur, et quod tunc ostendere Dominus omnipotens dignatus est, ad beati Petri corroborandam fidem, et ad Simonis magi detestandum errorem legentibus et audientibus liquido pateat.



CAPUT LXIV.

»Alexandro, primae sedis reverendissimo ac universali episcopo, clerus et populus Florentinus, sincerae devotionis obsequium. Jamdiu taedium et laborem nostrum, necnon certamen monachorum contra Simoniacam haeresim paternitas vestra bene novit: et nunc quoque dignum est ut qualiter Deus excelsus pie ac misericorditer scrupulum hujus rei de cordibus nostris abraserit, praenoscatis. Signa enim et mirabilia Dominus noster in nobis fecit, et per ea [Col. 0693B] eaecitatem ignorantiae, et dubietatis caliginem, ac tenebras erroris de pectore hominum nepulit, et fidem nobis augendo et dilatando, et in se solidando, lux mentibus suae veritatis clementer infulsit. Pastor quidem bonus de coelo venit, et ovibus assistentibus, atque ad se totis medullis clamantibus, sententiam sereno clariorem, soleque lucidiorem, omnique dicto apertiorem, omnique visu certiorem, de medio ignis, populo suo dedit. Quod vero plebi Florentinae de Petro Papiensi, qui se nostrum episcopum haberi volebat, tenendum sit, in suo tremendo judicio declaravit. Sed licet miraculorum narratio videatur aliquantulum protelari, causas tamen unde adhuc ventum est, nequaquam inutiliter putamus debere succincte praescribi. Quadam etenim die omnes [Col. 0693C] Florentinae civitatis clerici una congregati coepimus tam de clericis de locis suis expulsis, quam etiam de nobis ipsis, ante Papiensem Petrum conqueri. De abjectis enim, quia consilium et solatium eorum amiseramus, et quia etiam prior et archipresbyter noster, metu haeresis, e civitate secesserant; de nobis autem, quia bona pars civium nostrorum nos haereticos acclamabat; nam videns nos ire ad eum, dicebat: »Ite, ite, haeretici ad haereticum; ite, quia per vos haec civitas voragini dabitur; qui Christum impietate vestra de ipsa expellitis, et beatum Petrum apostolum expugnantes, Simonem magum pro Deo inducendo colitis.« Quid plura? Rogamus eum ut tam nos quam se ab hac infamia liberet, dicentes: »Ecce nos si te mundum senseris, [Col. 0693D] si tu nobis jusseris, Dei pro te judicium subire non dubitamus; aut si probationem quam monachi hic et Romae facere voluerunt, recipere vis, ad eos imus, eosque obnixe rogamus.« Ad haec ille inquit neutrum se jubere, neutrum velle, neutrum recipere. Quin etiam edictum a praeside per legatos suos impetravit, ut quicunque laicorum, quicunque clericorum se ut episcopum non coleret, suique imperio non obediret, ad praesidem vinctus non duceretur, sed traheretur. Si autem quis nostrum, his minis territus, de civitate fugeret, ad dominium potestatis adsumeretur quidquid possedisset. Clerici vero, qui sub tutelam beati Petri apostoli agendo contra Simoniacam haeresim in [Col. 0694A] oratorium ejus confugerant, aut sibi conciliarentur, aut sine spe audientiae extra civitatem pellerentur. Hinc factum est ut, vesperascente sabbato initii jejunii, cum apud praedictam ecclesiam Beati Petri apostoli ipsi clerici lectionum ac responsoriorum sequentis Dominicae recordarentur, municipales praesidis, eo quod se cum salva reverentia Petri apostoli Simoniaco haeretico non posse obedire responderint, illos extra emunitatem oratorii, beatum Petrum apostolorum principem parvipendentes ejicerent. Fit denique pro hoc scelere concursus catholicorum virorum, et maxime feminarum velamina capitum projicientium, et expansis crinibus flebiliter incedentium, pectora pugnis, miserabiles ad Deum voces mittendo, dure tundentium, et super [Col. 0694B] virorum ac filiorum morte triste lamentantium. Nam in plateas luto plenas se prosternentes, aiebant: »Heu, heu! o Christe, tu, hinc ejiceris, et quomodo nos desolatas relinquis? Tu nobiscum habitare non sineris, et nos quomodo hic habitamus? Vidimus quia nobiscum manere voluisti, sed vadis, quia Simon magus te non permittit. O sancte Petre, nunquid a Simone mago vinceris, quia ad te confugientes non defendis? Nos putavimus ipsum in infernalibus poenis esse vinctum et catenatum; sed ecce cernimus illum ad tuum dedecus hostiliter suscitatum.« Virorum quippe alii ad alios dicebant: »Videtis, et aperte videtis; Christus hinc discedit, abit, quia legem suam adimplens, se pellenti non resistit. Et nos, viri [Col. 0694C] fratres, civitatem hanc, quo haeretica pars ea non gaudeat, incendamus, ätque cum parvulis et uxoribus nostris, quocunque Christus ierit, secum eamus; si Christiani sumus, Deum sequamur.«

»His ergo ejulatibus hisque doloribus nos quoque clerici, qui ipsi Papiensi videbamur fautores et asseclae, et qui ab aliis haeretici acclamabamur, eo quod ipsum sequebamur, permoti, seramus ecclesias, et, more projectorum, non tangimus campanas, populis non psalmos, non denique canimus missas. Nec mora, nobis congregatis, fit Domino inspirante consilium. Ad Dei monachos, qui Septimo in monasterio Sancti Salvatoris degunt, communi voto quosdam nostrum mittimus, petentes et orantes dubietatem hujus rei velle prodere, et veritatem [Col. 0694D] cognoscere, cognitamque firmiter promittentes tenere. Responsum autem est nobis quia, si catholicam fidem pro viribus vellemus tenere atque defendere, et Simoniacam haeresim impugnando destruere, virtus Salvatoris, tam hujus negotii dubietatem quam etiam caecitatem de cordibus nostris eliminaret. Fatemur, promisimus de hac re hoc sequi quod et ipsi, si suis factum compensarent dictis. Quid plura? Statuitur dies omni voto quaesita, in qua et dubietatem perdidimus et ex qua veritatem, quam monachi dicebant, pro posse defendendo tenemus. Quarta namque feria, in prima hebdomada Quadragesimae constituitur dies. Secunda et tertia feria, specialiter pro hoc Deum [Col. 0695A] oramus, et ut Deus, qui unica est veritas, veritatis hujus reseraret ostium, obsecramus. Illucescente vero quarta feria, a quodam nostrum itur ad virum Papiensem qui rogans eum inquit: »Fac pro Dei tremore, proque remedio animae tuae, si est de te quod monachi dicunt. Noli clericos, noli populum in eundo laboribus afficere; noli Deum experiendo tentare, sed ejus negotii veritatem, ad Dominum te convertendo, pande; aut, si hoc te noscis immunem reatu, nobiscum venire dignare.« Ad quae ille. »Nec ego illuc venio, neque te, si tu me diligis, ire volo.« Ad haec vero dictum est sibi: »Profecto Dei judicium, quia omnes vadunt, videre ibo; et quid ibi agatur, solerter scire curabo; et quodcunque Deus judex justus in judicio [Col. 0695B] suo recto monstraverit, secundum meum valere defensabo. Nec tibi meum molestum sit iter, quia te hodie qualis sis, sententia Dei recte ostendet. Aut enim te hodie, magis quam unquam fueris, habebimus charum, aut viliorem et contemptum.« Nos interim, quasi coelesti praemoniti oraculo, non exspectamus nuntium: curriturque a nobis clericis, atque laicis, et feminis ad Septimum, in quo est sancti Salvatoris monasterium. O mira Domini potentia, miraque clementia, qui voluntates non solum expeditis, sed etiam praegnantibus vires ad eundum donavit! Nunquid enim longitudo matronas, nunquid via caenolenta multitudine aquarum delicatas terruit? nunquid pueros jejunium exasperavit? Congregatis denique omnibus clericis et laicis promiscui [Col. 0695C] sexus et aetatis fere ad tria millia ad praedictum monasterium, interrogamur a viris Dei: »Cur, fratres, venistis?« Respondetur a nobis: »Ut illuminemur, et, errorem relinquentes, veritatem sequamur,«---»Quomodo, inquiunt, illuminari vultis?« Nos, inquam, respondentes: »Ut copioso probetur igne, quod de Papiensi Petro dicitis.« »---Quem, inquiunt, fructum hoc facto habebitis, aut quem honorem inde Deo reddetis?« Respondemus omnes: »Et erimus vobiscum rectam fidem defendentes, et Simoniacam haeresim abominando, Deo semper gratias agentes.«

»Quid longius moramur? Fiunt statim a populo duae strues lignorum altrinsecus juxta se in longitudine positae: singillatim vero longitudo utriusque [Col. 0695D] fuit pedum decem; latitudo autem ambarum singillatim quinque pedum, et dimidium dimidii pedis: altitudo denique utriusque separatim fuit quatuor pedum et dimidium. Inter utrasque vero pyras in longitudine semita unius brachii exstitit, et ipsa strata siccis lignis, et ad ardendum bene paratis, Interea fiunt pro hac re psalmodiae, letaniae, supplicationes. Monachus [(10) 1Kb] intraturus ignem eligitur; jussuque abbatis celebraturus missam ad altare procedit. Missa vero cantatur cum magna devotione et supplicatione omnium. Chorus monachorum et clericorum, necnon laicorum ex corde lacrymatur. [Col. 0696A] Ut autem ventum est ad Agnus Dei, quatuor monachi, unus imaginem Domini crucifixi, alter aquam sanctificatam, tertius duodecim cereos benedictos accensos, quartus thuribulum thure plenum bajulantes, procedunt ad succendendum lignorum praescriptas pyras. His igitur visis, clamor omnium in coelum attollitur, Kyrie eleison flebilissime pleno ore cantatur. Jesus Christus ereberrime, ut exsurgat, causamque suam defendat, oratur. Maria ejus mater, ut hoc sibi suadeat, multum a viris, plurimum a feminis supplicatur: Petri apostoli nomen, quo Simonem perdendo damnet, millies ingeminatur. Gregorius, urbis praesul, ut ad suas verificandum properet sanctiones, suppliciter obsecratur. Interea dum pro ingenii capacitate ab omnibus Deus oratur, [Col. 0696B] presbyter, perceptis salutis mysteriis, et expleta missa, exutaque casula, caeterisque sacerdotii indumentis sibi retentis, crucem Christi portans, cum abbatibus et monachis letanias faciendo, ad strues lignorum jam rogos fieri incipientes appropinquat: ibique Deus quam multipliciter ac uniformiter ab omnibus adoratur. Nulla lingua fari, nullus sensus colligendo valet meditari. Tandem silentium cunctis imponitur, et ut conditionem rei, pro qua haec fiebant, intente audiamus et bene intelligamus monemur. Eligitur denique abbatum unus clamosus voce, apertus lingua, qui aperte ad intelligendam orationem in qua conditio petitionis ad Deum continebatur populo legit. Collaudantibus autem cunctis conditionem, tunc iterum alius abbatum silentium [Col. 0696C] petit, elevansque vocem, alloquitur omnes dicens: »Viri fratres et sorores, pro salute animarum vestrarum, teste Deo, hoc facimus, ut deinceps a Simoniaca lepra, quae fere jam totum sordidat mundum, caveatis. Hujus leprae contagium tam magnum esse sciatis, quod istius immanitati caetera crimina comparata sunt quasi nihil.« His ergo expletis, cum utrique rogi jam se ex majori parte in flammivomos vertissent carbones, et cum media semita ignivomarum copia prunarum tacta aestuaret, ut usque ad talos pedes euntis, sicut post in probatione patuit, in prunas infigi possent; sacerdos et monachus, jussu abbatis, hanc orationem cum magna voce, audientibus et flentibus fere tribus millibus, fudit ad Dominum. »Domine Jesu Christe, [Col. 0696D] vera lux omnium in te credentium, tuam misericordiam peto, tuam clementiam exoro ut, si Petrus Papiensis, qui Florentinus episcopus dicitur, interventu pecuniae, id est munere a manu, quod est Simoniaca haeresis, Florentinam arripuit sedem, nunc tu, Fili aeterni Patris, salus mea, in hoc tremendo judicio ad adjuvandum me festina, et me illaesum sine aliqua combustionis macula mirabiliter conserva; sicut quondam illaesos salvasti tres pueros in camino ignis ardentis. Qui cum aeterno Patre tuo et Spiritu sancto omnia cooperaris, et vivis, et regnas in saecula saeculorum.« [Col. 0697A] Cumque omnes, qui aderant, respondissent »Amen,« pacis osculum fratribus dedit, et accepit.

»Interrogamur omnes: Quandiu vultis ipsum in igne manere?« Responsum est ab omnibus: »At, at quid dicitis?«---»Sufficit, domini, satis cum solemni gravitate, pedetentim ignem flammasque transire.« Jubetur quidem sacerdoti et monacho voluntati nostrae satisfacere. Tunc ipse sacerdos contra ignis ardorem salutare signum faciens, crucemque Christi hajulans, ipsamque, non flammarum multitudinem attendens, intrepidus mente, hilaris vultu, cum quadam celebritate gravitatis, illaesus in corpore, illaesus et in omnibus quae secum portabat, in virtute Jesu Christi mirabiliter ignem pertransiit. [Col. 0697B] Nam flammae undique concurrentes et circumquaque exsurgentes, albam quasi byssinam intrabant, et implendo inflabant; sed naturae suae immemores, nihil sibi ustionis inferre poterant. Manipulum denique et stolam, eorumque fimbrias more ventorum sustollendo, huc illucque varie ferebant, sed calore perdito ipsas in nullo comburere valebant. Pili quoque pedum ejus inter flammosos carbones immittebantur; sed, o mira Domini potentia! o Christi laudanda clementia! eorum nulli odore ignis laedebantur. Inter capillos nempe flammae circumsurgentes intrabant, eosque flando levabant et relevabant: sed nec summitatem alicujus eorum, vires suas oblitae, adurendo retorquere valebant. Erant quippe flammae ex omni parte ipsum concludentes [Col. 0697C] ad Salvatoris miraculum, non ad ardoris incendium. Ardorem catholicae fidei sentiebant, ideoque non ardebant. Deus profecto noster ignis consumens aderat, ideoque, ipso nolente, corporeus ignis nihil nocere poterat. Procul dubio verum crat quod a servis suis dicebatur, quia illorum testis, veritate juvante, ab igne miraculose liberatur. Veritas enim semper liberat quos falsitatis macula non coinquinat.

»Postquam autem egressus est de igne, dum iterum vellet focum repedare, capitur a populo; deosculantur pedes prae desiderio, Prae gaudio quidem se quisque beatum putabat, qui vestimentorum quamcunque particulam deosculari valebat. Gravi namque premebatur angustia populorum; sed magna [Col. 0697D] cum difficultate liberatur viribus clericorum. Laus Deo ab omnibus una prae gaudio, etiam flendo cantatur, certi jam quia verbum Dei nunquam mutatur. Simon Petrus magnis laudibus sublimatur: Simon denique magus ut stercus pedibus conculcatur. Nomen Petri Apostoli in ore omnium super mel et favum cum laudibus magis magisque dulcescit: nomen impii Simonis super fel et sulphur cum vituperatione magis magisque putrescit. Magnitudinem quippe horum Christi signorum, copiamque gaudii nostri, ac quotidianam gratiarum actionem, nec cordis sensus cogitare, nec linguae plectrum exprimere, nec manus, sicut est, unquam sufficient scribere. Sed, quia sapienti de multis pauca sufficiunt, [Col. 0698A] demum ad paternitatem vestram supplicandum concurrimus Per ipsum vero beatitudinem vestram oramus, cujus vicarium, tam in coelis quam etiam in terris, vos esse desideramus. Dignamini plebi longa peste demolitae consilium pariter et defensionis auxilium impendere. Dignamini nos miseros ab importunis luporum faucibus abstrahendo eripere. Dignamini, precamur, arma contra hostes Petri apostoli movere, acies struere, vires sumere, sancta bella committere, et nos oves Christi beato Petro, tibique vice ejus commissas, contra Simoniacos praeliando, de captivitate liberare. Plerisque etenim nostrum beatus ipse Apostolus. ut olim a Nerone in cruce confixus, in visu noctis apparet, et, passionem suam ostendendo, ut a societate [Col. 0698B] Simoniacorum declinemus, pie suadet: »Sicut, inquiens, me Simoni mago nunquam conjunxi, sic quoque vos, si Christi esse vultis, si oves pascuae ejus estis, si me clavigerum regni coelestis creditis, si me vobis portas regni coelorum aperire cupitis, Simoniacis nolite sociari, nolite conjungi, nolite communicare.« Nunc itaque, domine sancte, quia fiducia recuperationis nostrae, secundum Deum, in sancta sede Romana est posita; vos qui ipsi praesidetis, oramus ut rapacibus lupis ex adverso ascendatis, atque auctoritatem sacerdotalis culminis pro ovibus vobis vice Petri creditis opponatis. Iterum iterumque cernui sollicitudinem vestram oramus, Pater, ut, quod pastoris est, nobis dilaniatis ovibus ne pigritemini clementer impendere.«

[Col. 0698C] His autem cognitis, Dominus Alexander papa praefatum Petrum Simoniacum de omni episcopali officio deponere curavit.



CAPUT LXV.

Eo tempore comes Bulgarus religionem et sanctitatem, injunctamque constantiam adversus haereticos beati Joannis suorumque monachorum agnoscens, in monasterio Ficiclensi venerabilem Petrum, qui per ignem mirifice transierat, rogavit sanctum Joannem in abbatis officio constituere. Cujus petitionibus annuens, eidem loco praedictum virum in abbatis officio praefecit. Qui postmodum inde abstractus, et Romam, Deo volente, deductus, post custodiam vaccarum et asinorum, quam in Vallumbrosa [Col. 0698D] jussu beati Joannis humiliter tenuit, post gradum praepositi penes Passinianum, et abbatis officium in praedicto Ficiclo, decenter exstitit cardinalis et episcopus Albanensis.



CAPUT LXVI

Interea quidam fideles clerici et laici Mediolano [(11) 1Kb] petentes auxilium sancti Joannis, asserentes quod per multos annos tam ipsi quam plures alii, zelo divinae legis, poenitentiam et communionem non acceperant; qui, Simoniacos omnimodo devitantes, catholicorum in sua terra nullum inveniebant. Quibus misericordia motus ait: »Quod vobis consilium possum impendere?« At illi: »Pater, inquiunt, sancte, si tot miseris vis subvenire, clericos, [Col. 0699A] qui ex nostra terra pro vitando consortio haereticorum ad te confugerunt, a catholicis fac ordinari, tales illuc remitte, et Christianitatem jam pene deletam poterunt renovare.« Quid multa? Pater pius, more solito, nimia pietate commotus, non solum illos, sed etiam quos jam in interiori cella novitiorum habebat, et qui venerant induere monasticum habitum, inde abstraxit, et a Rodulfo episcopo Tudertino, sanctissimo et catholico viro, gradatim ordinari fecit, eosque Mediolanum direxit.



CAPUT LXVII.

Hunc episcopum post Petri [(12) 1Kb] Simoniaci depositionem ad regendum Florentinum episcopatum papa mandaverat: et, ut magis dicam, ipsum dominum Rodulfum episcopum praefato Mediolano [Col. 0699B] cum viris eruditis postea misit, ut, cunctis catholicis id omnino petentibus, episcopali officio subveniret ad consolanda corda fidelium, diu pastore catholico destituta.



CAPUT LXVIII.

In eisdem diebus una mulier cum tribus parvulis filiis, quorum unum a dextris, a sinistris alterum ducens, tertium in humeris ferens, filiis ac sibi victum circumquaque pergendo quaerebat. Quae cum ad hospitalem Sancti Salvii, eleemosynam quaesitura, venisset, eamque beatus Joannes multiplicatam filiis, et depressam inopia cerneret, pietate motus custodem hospitalis Andream nomine vocat, et jubet ut aliquid mulierculae largiatur. Ille vero, quem egestatis copia valde premebat, respondet se [Col. 0699C] nonnisi panem unum habere. Cui reverendus Pater de eodem jubet mulieri pro Dei charitate partem porrigere. Cujus jussioni minister obediens, ad furnum properat, in quo panem eumdem reposuerat, et intuens vidit totum furnum plenum panibus. Qui valde laetus effectus, ad illum rediit, sibique quod acciderat nuntiavit, meritis ejus id evenisse non dubitans. Quod beatus vir audiens, dixit ei: »Tace, et hoc nemini dicas; panem autem, ut jussi, petenti tribuas.«



CAPUT LXIX.

Post haec ad Passinianum rediit, ubi diem ab eo longo tempore desideratum, scilicet ut dissolveretur et esset cum Christo, devotus et supplex exspectare coepit cum magna cordis exsultatione; [Col. 0699D] saepius hunc versiculum repetens: Sitivit anima mea ad Deum vivum; quando veniam, et apparebo ante faciem Dei? et subjungebat: Satiabor cum manifestabitur mihi gloria tua.



CAPUT LXX.

Languore itaque gravescente, coepit evidenter dicere quod vitae suae terminus propinquabat. Mandat itaque discipulis quos fratribus praeposuerat, et ad se facit absque mora venire. Quos de ordinis observatione, commissi gregis custodia praemonens, et in multis eos exhortans, benedixit eis, et osculatus est eos, praecipiens unicuique continuo remeare ad [Col. 0700A] propria monasteria, qui, licet moerentes et nimium flentes, nec patris jussioni contradicere praesumentes, inviti revertebantur. Remanserunt tantum cum eo domnus Rusticus prior, et Laetus Passinianensis abbas. Isti accedentes ad eum eadem hebdomada qua obiit, humili prece rogaverunt ipsum ut fratribus exhortationem aliquam de concordia pacis et charitatis unitate relinqueret. Tunc jussit haec quae hic continentur dictari et scribi, pro aedificatione fidelium in posterum conservanda.



CAPUT LXXI.

»Joannes abbas omnibus fratribus in amorem fraternitatis secum junctis salutem et benedictionem. Me sub gravi infirmitate diu laborantem, Deus ut animam recipiat, corpus meum terra, quatenus [Col. 0700B] ad pulverem revertatur unde materiam sumpsit, quotidie exspecto. Et hoc mirum non est, quia aetas etiam absque tantae infirmitatis oppressione hoc me admonet quotidie exspectare. Et hinc transire quasi sub silentio aestimabam: sed locum et nomen quod in hac corruptibili carne, quamvis non sicut decuit, tenui, pensans, esse utile duxi, vobis aliquid de vinculo charitatis loqui; et hoc non a nobis, et noviter, sed quae quotidie auditis, transcurrendo replicare breviter. Certe haec est illa virtus quae omnium rerum Creatorem effici compulit creaturam. Haec est illa, quam indicem ipse suorum omnium mandatorum apostolis commendans, ait: Hoc est praeceptum meum, ut diligatis invicem. De ista Jacobus apostolus [Col. 0700C] loquitur, dicens: Qui totam legem observaverit, offendat autem in uno, factus est omnium reus. Ista est de qua beatus apostolus Paulus dicit: Charitas cooperit multitudinem peccatorum. Hinc ergo colligere possumus, quod tenendo charitatem, omnia peccata operiri; caeteras vero virtutes aestimantibus se obtinere posse, sine hac nihil valere. Sed haec audiens quisque superbus et inobediens, hanc in veritate cogitat habere, si se corporaliter in communione fraterna viderit perdurare. A qua, ut ita dicam, opinione falsa unumquemque beatus Gregorius, vere charitatis finem indicando, excludit, dicens: »Ille perfecte Deum diligit, qui sibi de se nihil relinquit.« Quid vero de charitate singulariter loquar ignoro: quoniam [Col. 0700D] omnia Dominica mandata ab hac pullulare radice scio: quia si multi sunt rami boni operis, una est tamen radix charitatis. In cujus calore nequaquam reprobi possunt diu perdurare, Domino Salvatore dicente: Refrigescet charitas multorum: quos frigidos et ab unitate divisos apostolus Joannes plangit, dicens: Ex nobis exierunt, sed non erant ex nobis; nam si fuissent ex nobis, mansissent utique nobiscum. Et si ita est, imo quia ita est, debet unusquisque fidelis semper pensare qualiter se tam summo bono possit copulare, secumque quos habeat in via Dei socios anxius quaerere. [Col. 0701A] Et sicut reprobi, hanc relinquendo, a Christi corpore abscinduntur: sic electi, eam in veritate amplectendo, eidem Christi corpori confirmantur. Ad hanc vero inviolabiliter custodiendam valde utilis est unitas fraterna, quae se constringit sub unius personae curam, quoniam sicut flumen a suo alveo siccatur, si in multis rivulis dividatur: sic fraterna unitas minus valet ad singula, si fuerit sparsa per diversa. Idcirco, ut in longo ista charitas inviolabilis permaneat vobiscum, volo ut in domino Rodulfo vestra cura et consilium post meum obitum pendeat, saltem sicut in me pependit in mea vita. Valete.«



CAPUT LXXII.

Tertia postea die priusquam obiret, vidit sibi [Col. 0701B] juvenem assistentem, quem fuisse ipsius angelum aestimamus. Quem cum solus, et nullus alius cerneret, ait fratribus: »Quare fratrem illum non vocasti vobiscum, dum comedisti?« Cui fratres: »De quo, inquiunt, fratre dicis, Pater?« Et ille: »De illo, inquit, pulchro juvene, qui ad nos venit, et nobiscum moratur ingrediens, et egrediens.« At illi: »Unde est, et quo nomine vocatur?«---»Nescitis, inquit, quia de monte Domini est, et Benignus vocatur?« Tunc ille Spiritu sancto docente intellexit angelum esse, et vere de monte Domini, id est de coelo fore, talique dixit illum nomine appellari, id est Benignus. De illo siquidem monte Psalmista ait: Quis ascendet in montem Domini? et alibi: Quis requiescet in monte sancto tuo? [Col. 0701C] Ad ipsum siquidem montem per gratiam Christi ascendere cupiebat, cui diutius ipse servierat. Et recte beato Joanni Angelum talis nominis deputaverat, quem misericorditer immensa benignitate prae multis mortalibus ditaverat. Quibus auditis, fratres abierunt, et super mensam victum unius hominis posuerunt, extra fratrum victualia constituta, quo adimpleto, quievit. Deinde cum ad exitum propinquaret, fecit haec in breviculo scribi, et in manu poni, sibique consepeliri praecepit: EGO JOANNES CREDO ET CONFITEOR FIDEM QUAM SANCTI APOSTOLI PRAEDICAVERUNT, ET SANCTI PATRES IN QUATUOR CONCILIIS CONFIRMAVERUNT; ut crederetur intimo eam corde tenuisse, quam videbatur verbis et operibus eatenus utiliter defendisse.



CAPUT LXXIII.
[Col. 0701D]

Post haec Christo tradidit spiritum, corporis et sanguinis ipsius perceptione munitum, in quem integra fide crediderat, quem pure dilexerat, cui pia intentione servierat, secum talentum sibi creditum multiplicatum reportans. Obiit autem feliciter anno 1073, Dominicae incarnationis, in ferventissimo aestatis ardore, quarto scilicet Iduum Juliarum.



CAPUT LXXIV.

Tunc abbates qui praesentes erant, spe certa [Col. 0702A] credentes Deum sine fetore posse servare magistrum in aestatis fervore, qui discipulum ejus in igne prius servaverat absque omni combustione, deliberaverunt funus Patris insepultum retinere, donec abbates ad ejus exsequias undique convenirent. Hac itaque causa insepultum per triduum permansit: in quibus diebus, ad celebranda tanti Patris obsequia, pene inumerabilis clericorum ac monachorum multitudo convenit. Per hos autem dies et noctes qui convenerant, tanto Patri honore debitum impendentes, infatigabiliter gratias agentes Christo, qui cursum ejus in omni religione servaverat, benedicebant Deum in his quae de eo noverant et audierant.



CAPUT LXXV.

[Col. 0702B] Post haec sancti viri corpus in hymnis et laudibus debitis sepulturae [(13) 1Kb] tradiderunt, ita immune ab omni fetore, quemadmodum illaesam fidem suam, donec vixit, ab omni contagionis errore servaverat, et velut Omnipotens discipuli transeuntis per ignem carnem et incombustas vestes omnimodo custodierat.



CAPUT LXXVI.

Quo sepulto, communi fratrum electione dominus Rodulfus obedentiam sibi a Patre injunctam accepit, et trienno rexit, et, dum vixit Vajanum, Fontem-Taonis, et Coneum sub suo regimine sumpsit. Post cujus excessum prior Rusticus regimen totius congregationis tenuit, quam sexdecim annis [Col. 0702C] satis fideliter custodivit: sub quo coenobium Sancti Angeli in Pistoria, Sanctae Mariae in Nerana, Sancti Fidelis Strumis, Sancti Pauli Pisis, Sancti Salvatoris in Sophena; unum in monte Armato, alterum Osellae, in partibus Castellanis noviter sunt instituta.



CAPUT LXXVII.

Deinde, post depositionem carnis et Patris eximii sepulturam, multa per ejus merita Deus ostendit: quorum aliquam partem subjungere mihi visum est utile pro utilitate legentium, et multorum aedificatione fidelium.



CAPUT LXXVIII.

Joannes, qui camerarius et cellerarius erat, videns immensam turbam monachorum, clericorum [Col. 0702D] ac laicorum ad exsequias sancti Patris undique convenire, dum non haberet quod tantis posset apponere, coepit vehementer aestuare, nesciens omnino quid ageret. Tandem ad se reversus, confidens in Domino, meritisque Patris sancti praesumens, ait: »Qui de quinque panibus quinque millia satiavit, potest interventu nostri Patris olera, simulque legumina, cum aliis victualibus hodie multiplicare.« Quo dicto, vascula, quae more solito fratribus parari solebant, quae quotidianis eorum usibus vix sufficiebant, integra fide, spe certa, charitate perfecta, [Col. 0703A] et ad coquendum cum cibariis statim praeparavit, et ad ignem posuit. O mira res et stupenda! de vasculis, quibus [per, vel juxta] solitam annonam fratres loci illius tantum alere solebat, a mane usque ad noctem supervenientibus ibidem hospitibus administravit: nec in aliquo defecerunt, sancti viri precibus mirabiliter aucta.



CAPUT LXXIX.

Dominus quoque Gregorius VII papa, qui ad sacrosancta missarum solemnia veniens in multa compunctione solebat accedere, continuis tribus . . . cum compunctio consueta sibi deesset, in memoriam venit ei nomen et sanctitas sancti Joannis, cum quo, dum vixerat, amicitiam et notitiam multam habuerat. Quem dum in suum auxilium humiliter [Col. 0703B] invitasset, mox gratiam ejusdem sanctae compunctionis, multo largius quam solebat habere, resumpsit. Quod dominus Petrus Albanensis episcopus ex ipsius ore domini papae audisse, ipse quoque verum fuisse coram multis crebro dicebat.



CAPUT LXXX.

Item dominus Teuzo Razolensis abbas, qui de primis maximisque discipulis ejus fuit, dum iter ageret, veniens Vallemumbrosam, gravissimo iliorum dolore saepius torquebatur. Cumque inter immensas doloris angustias fluctuaret, redire nolens, progredi non valens, patrem Joannem anxius rogare coepit, et dolor ab eo confestim abscessit.



CAPUT LXXXI.

Alia quoque vice, dum eidem abbati Teuzoni domini [Col. 0703C] prioris Rustici fuisset obitus nuntiatus, et ipse tanto languore teneretur ut se nullo modo posset movere, calliculam benedicti patris reverenter tetigit, et mox sanissimus effectus, ad sepulturam defuncti perrexit.



CAPUT LXXXII.

Item matrona quaedam nobilissima, nomine Adalasia, gravissimis per unum integrum annum febribus magnis exaestuans, ante sepulcrum ejus aliquantulum jacuit, et illico, sanitate recepta, meritis ejus incolumis facta, remeavit ad propria.



CAPUT LXXXIII.

Diebus eisdem una lampas ante sepulcrum ejus a priori tunc tempore constituta, quae nocturnis horis [Col. 0703D] accendebatur, per multos annos ibidem mansit. Quam plerumque in terram corruisse, et semper illaesam mansisse, qui primum ista dictavit, cum multis se vidisse profitebatur.



CAPUT LXXXIV.

Sub eodem tempore, miraculum non dissimile per ejus merita dicitur contigisse. Quidam presbyter, nomine Zenobius, fuerat, qui plebem Brozensem per quadraginta annos et eo amplius rexit. Qui dum una die, sole vergente ad occasum, acceleraret se vespertinam celebrare synaxim, accensa candela, lampadem ecclesiae festinabat ignire: et cum in ea minime liquorem olei reperisset, nec alias haberet unde eam reficere posset, saepius replicando ipsam ignivit: sed aqua, quae in ea erat, absque mora lucentem [Col. 0704A] velociter exstinguebat. Tunc, animo furibundus, fideliter tamen orans, ait: »Si vera sunt quae de Joanne Gualberto vidi et audivi propriis oculis, in ipsius nomine praecipio tibi, ut celeriter accensa inexstincta permaneas.« Quae sub tanta velocitate subito est accensa, ac si divinitus imperatum ei fuisset. Idem ipse, qui vidit et interfuit, haec scripsit, et dictando mandavit.



CAPUT LXXXV.

Deinde frater quidam, Albertus nomine, qui in eodem Passiniani coenobio, in quo beatus Joannes requiescit, dum piscem manducaret, una piscis spina repente gutturi ejus haesit, quae sibi gravem angustiam diutius intulit. Sed dum immensum periculum conaretur effugere, nec valeret, ad sancti [Col. 0704B] Joannis patrocinium recurrit, quod efficaciter sibi mox praestitum sensit. Nam ejus nomen corde invocans praesidiumque rogans (quod, prae nimia angustia, voce non poterat,) spinam repente glutivit, et affligentem se molestiam suffragio pii Patris evasit.



CAPUT LXXXVI

Idem Pater, dum adhuc viveret in hac luce, et esset apud Sanctum Salvium, oeconomus duos artifices in cella ejusdem loci pro necessario opere posuit, qui, maligno spiritu suadente, noctu venerunt ad eamdem cellam, disponentes furtim auferre quae illis apta videbantur; non attendentes Apostoli scriptum: Qui furabatur, jam non furetur, magis autem [Col. 0704C] laboret manibus, quod bonum est. Ingressi itaque cellam, impleverunt saccos quos portaverant diversis bonis, et, eos sibi superponentes, ut aufugerent laborabant. Sed peccatorum suorum irretiti vinculis, et beati Joannis impediti meritis, sic immobiles stare coeperunt quasi affixi terrae radicitus tenerentur; nec saccos dimittere nec vacui recedere valebant. Cum vero prima hora diei cellam unus ex fratribus introiret vinum haurire pro missa celebranda, latrones admirans, ad ecclesiam rediit. Finito autem capitulo, retulit quod in cella cognoverat; sed cellerarius se nescire respondit. Beatus autem Joannes, hoc totum sancto Spiritu revelante cognoscens, ivit ad illos ac vehementer corripuit; et ne talia de reliquo praesumerent prius admonuit. [Col. 0704D] Exinde partem furti pie concessit illis, partem nihilominus abstulit. Qui, Patris ejusdem monitis edocti res pauperum ultra non rapere, sed, cum indigerent, humiliter postulare; demum absolvit, et, licentia ejus, illaesi non sine verecundia discesserunt.



CAPUT LXXXVII.

Sunt praeterea nonnulla alia de venerabili patre Joanne litteris tradita, quae oculis aspexi; quaedam alia, quae fidelium narratione multorum audivi, quae praesenti opusculo renui copulare, veritus excedere superius pollicitam brevitatem. Insuper ad tumulum ejus, non solum illius terrae incolae, verum etiam de remotioribus partibus multi crebro veniunt, plurimis anxietatibus pressi, ac variis infirmitatibus aggravati: qui, praestante divina clementia, [Col. 0705A] sancti Joannis precibus, laeti et incolumes ad propria revertuntur. Quidam monachus Pistoriensis monasterii Sancti Angeli, interveniente necessitate, dum iter ageret, ad quemdam pontem perveniens, neglexit ex equo descendere, seque confidens equo ad salutem convenienter transvehi, nihil timebat incommodi. Dum autem per pontem transiret, equus ex improviso sub pede lapsus corruit. Unde monachus qui ei supersedebat, vi cadentis equi fortiter impulsus, extra pontem cecidit, et pavore mortis repentinae perterritus, reverendum patrem Joannem fideliter invocans, semper paratum adjuvare, ut ei succurreret, valido clamore coepit invocare. [Col. 0706A] Cui quaedam imago fulgens protinus assistens, et ejus lateri utramque manum apponens, illum forti veloci impulsu super pontem reduxit; eique mox vestimenta caballus de quo ceciderat, dum conaretur assurgere, genu premens, tandiu tenuit donec monachus manibus reductis equum comprehenderet, ejusque ventrem subintrans, pontem illaesus ascenderet. Sicque factum est, dum monachus, qui morti videbatur esse vicinus, beati patris Joannis nomen congeminando fideliter repeteret, illius praesidio non solum meruit ab imminenti morte eripi, verum etiam pristinae sanitati ex integro restitui [(14) 1Kb] .




[Col. 0705]
DE SANCTO JOANNE GUALBERTO ABBATE ORDINIS VALLUMBROSANI FUNDATORE IN MONASTERIO PASSINIANO IN ETRURIA COMMENTARIUS.
(Apud Bolland., Julii tom. III, die 12, pag. 311.)



§ I. Sancti patria, nomen et stemma.
[Col. 0705B]

Sanctissimus Vallumbrosani Ordinis institutor, simulque acerrimus Simoniacae haereseos oppugnator juxta communissimam historicorum sententiam natus est Florentiae celebri Italiae civitate Patrem habuit Gualbertum: matrem vero, ut quidam volunt, Willam seu Camillam, de qua tamen antiqui Vitae scriptores non meminerunt. Nomini S. Joannis addidi in titulo Gualbertum, quamvis Didacus Franchius in Vita illius Italice edita lib. 1 pag. 9 dicat ipsum tantummodo a modernis ita appellari. Nam antiquitus etiam ei Galberti sive Walberti nomen, quod pater illius gerebat, datum fuisse, patet ex num. 127 in Vita per B. Andream scripta, ubi Zenobius presbyter lampadem accendere volens sic [Col. 0705C] exclamat: »Si vera sunt, quae de Walberto Joanne propriis oculis vidi et audivi, in ipsius nomine praecipio tibi, ut celeriter accensa, inexstincta permaneas.« Idem confirmatur ex capitulo celebrato »anno ab Incarnatione Domini nostri Jesu Christi MCXXVII.« In quo statutum est, ut nulli liceat »cantare, nisi quod Majores nostri cantasse sciuntur, scilicet quod in Antiphonario domini Joannis Gualperti invenitur.« Haec satis de Sancti nostri patria et nomine; nunc de natalium splendore paulo fusius agendum est.

2. Satis constat S. Joannem Gualbertum nobili stirpe progenitum esse; at in exornanda determinandaque [Col. 0706B] ejus nobilitate quidam nimium mihi solliciti fuisse videntur. Inter alios R. D. Tiberius Petraccius arborem genealogicam erexit, in qua maternum illius genus deducit ex Carolingico Francorum stemmate, ac dein per ramum illud connectit cum illustri Ubertorum familia, quam ex augusta veterum Romanorum gente processisse cum Ricordano Malaspina aliisque existimat. Paternam vero stirpem ex Longobardorum regibus oriri asserit. Unde varios consanguinitatis gradus ostendit inter S. Petrum Igneum ex Ordine Vallumbrosano S. R. E. Cardinalem, S. Bernardum Ubertum ex eodem Ordine episcopum Parmensem et Cardinalem, ac denique inter S. Gregorium VII Pontificem et S. Joannem Gualbertum, ita ut hi omnes non tantum [Col. 0706C] professionis aut sanctitatis, sed etiam sanguinis vinculo fuerint conjuncti, ut fusius explicatur in Actis nostris tom. 6 Maii in Vita Gregorii VII.

3. Quidquid sit de tam antiqua S. Joannis Gualberti origine, quam solide probari desideramus, de hujus arboris genealogicae ramis aliorum sententias referemus, ut aequus rerum aestimator de tota arbore facilius possit judicare. Baronius in Annalibus Ecclesiasticis tom. XI ad annum Christi 1063 agens de Petro Igneo satis caute dicit, quod fuerit »nobili ortus genere ex stemmate dominorum Aldobrandinorum, ut in Vita ejus edita nuper asseritur.« Sed haec Vita »nuper edita« exiguam aut nullam habet [Col. 0707A] auctoritatem, nisi proferat veterum documenta, quibus adeo antiquam nobilitatem Petro vindicet. Quae cum Baronius praetermiserit indicare, talia defuisse suspicor. Si quis tamen solida in hanc rem instrumenta assignaverit, ea ambabus, ut aiunt, ulnis amplectemur.

4. Historia Ciacconii de Pontificibus Romanis et S. R. E. Cardinalibus ab Oldoino nostro edita auctaque hanc Petri Ignei nobilitatem et cum S. Joanne Gualberto conjunctionem sic ex aliorum opinione refert tom. 1, col. 862. »Cum in sacra Vallis Umbrosae eremo S. Gualbertus novi Ordinis sub S. Benedicti regula fundamenta jecisset, miraculorum ejus ac sanctitatis fama non per Etruriam modo, sed per remotas dissitasque locorum regiones longe lateque [Col. 0707B] spargebatur. Quare multi ad eum quotidie undequaque confluebant, ut sub tanti Patris instituto mundi pompas et saeculi blanditias relinquentes Deo sedulo sinceroque corde deservirent. Ad quem Dominicae incarnationis anno MXVIII« (hunc annum postea examinabimus) »inter discipulorum primos non segniter accurrit adolescentulus quidam Florentinus, Petrus nomine, clara, ut ferunt, Aldobrandinorum stirpe progenitus, ipsius sancti Patri conjunctus et affinis.«

5. Deinde post traditam Vitae illius synopsim subnectit sequentia: »Romae in aula novarum aedium Vaticanarum Clementinae, quam vocant, aulae proxima, B. Petrus Ignens et S. Bernardus Ubertus S. R. E. Cardinales, brevibus elogiis additis, coloribus [Col. 0707C] expressi conspiciuntur; eos Clemens VIII pingi jussit. Petrum Joannes Matthaeus Cariophilus Iconiensis archiepiscopus epigrammate celebravit.


B. PETRO IGNEO CARD. ALDOBRANDINO.


Dixerat Elias: Hic ara, hic hostia duplex;
   Vincat utri absumens coelitus ignis eat.
Igneus at Petrus litem non terminat aris,
   Sed rapidos ignes permeat innocuus.
Zelus utrique ardens, Petri est victoria major,
   Ignibus ille, ignes vicit at iste suos.«

Ferdinandus Ughellus hanc opinionem tanquam fabulam rotunde explodit, ita scribens tom. I Italiae sacrae, col. 291. »Caeterum Baronius in tom. XI Eccles. Annal. deceptus a quodam moderno scriptore, [Col. 0707D] qui hujus Sancti vitam temporibus octavi Clementis emisit in lucem, insinuare videtur hunc Petrum Igneum e gente Adolbrandina traxisse originem; itaque favorabilis fabula placuit ut Petrus ipse Cardinalis Adolbrandinus, alioquin princeps sapientissimus, Vallumbrosanum Petrum in nova Clementina aula cum Adolbrandinae gentis insignibus, elegantique epigrammate a Joanne Matthaeo Cariophilo archiepiscopo Iconiensi confecto depingendum curaverit.«

6. Nunc audiamus quomodo de altero ejusdem stipitis surculo, de nobilitate, inquam, Gregorii VII auctores dissentiant. Oldoinus noster in additionibus ad historiam Ciacconii tom. I col. 855, ita scribit. »Hiltprandus natione Etruscus, patria Senensis [Col. 0708A] vel melius Soanensis, quae est urbs Etruriae prope Senas, habuit parentem Bonicium, non fabrum lignarium, quod ignominiae ergo adversarios ipsi objecisse scimus, sed ex nobili et antiqua familia Aldobrandescorum comitum Soanensium, ut scribunt Platina, Sansovinus, Tomasius, Maccabrunus aliique ex hujus familiae insignibus et sequenti inscriptione quae in ecclesia Metropolitana Senarum habetur.«


HIC ANN. MLIX ILTPRANDO ILDEBRANDESCO ARCHID. CURANTE; QUI POSTMODUM GREG. VII, OECUMENICUM CONCILIUM CELEBRATUM, UBI ANTIPAPA BENEDICTO ABROGATO, GERARDUS ALLOBROX EPISCOPUS [Col. 0708B] FLORENTINUS ASSUMPTUS NICOLAUS SECUNDUS APPELLATUS.

7. Cujus aetatis vel auctoris sit haec inscriptio ignoro; verum non satis exacta mihi videtur. Nam inter alia observo, tum temporis contra Benedictum antipapam non fuisse Senis celebratum concilium, multo minus »oecumenicum.« Invenio quidem Senis Pontificem electum esse Nicolaum II, sed post electionem Senis pacifice peractam, habitum fuisse anno MLIX concilium Sutrii, in quo pseudopapa Benedictus, cognomento Mincius, depositus omnique sacerdotali officio privatus est, sicuti tradunt conciliorum collectores post Baronium ex codice Vaticano, qui inscribitur »Liber censuum.« Idem [Col. 0708C] in Labbeana conciliorum collectione tom. IX col. 1098 testantur vetera Romanorum Pontificum gesta, quae collegit Nicolaus Aragonensis Cardinalis his verbis: »Celebrata itaque in pace electione (ut dictum est) Senis, dictus Nicolaus Pontifex cum Archidiacono et Cardinalibus officium habuit, ut pro causa jam dicti Velitrensis intrusi, apud Sutrium synodum celebraret, ad quam non solum episcopos Tusciae et Lombardiae, sed et magnum Godefridum et Guibertum cancellarium convocare deberet. Quod absque dilatione factum est. Praedictus autem Mincius, ubi Nicolaum Papam cum personis, quae apud Sutrium convenerant, in synodo residere cognovit, sedem, quam invaserat, conscientia remordente, reliquit, et in domum propriam remeavit.« Sentiat [Col. 0708D] lector de hac Senensi inscriptione quod placuerit. Ego hactenus solummodo octodecim synodos oecumenicas agnosco, et ex iis nullam Senis celebratam novi.

8. At ne hic extra olas saltemus, ad praefatam Gregorii VII nobilitatem revertamur. Praeter Binium, Ricciolium, Labbeum aliosque, qui hunc patre fabro natum arbitrantur, Baronius egregius Romanorum Pontificum vindex tom. XI ad annum Christi 1073 ita S. Gregorii VII vitam describere incipit. »De ipso dicturi, incipiamus ab ejus natalibus atque genere, quem alii Soanensem, Senensem alii fuisse tradunt. Constantior est sententia fuisse patria Soanensem e Tusciae civitate, natum humili loco, parente fabro, quod ignominiae causa adversarios ipsi objecisse [Col. 0709A] reperimus, cum hac ex parte magis laudandus esset quod evidentiora in eo ex his elucescerent signa veri apostolatus; siquidem Apostolus dicat: Videte vocationem vestram, fratres, quia non multi sapientes secundum carnem, non multi potentes, non multi nobiles, sed quae stulta sunt mundi elegit Deus, ut confundat sapientes, et infirma mundi elegit Deus, ut confundat fortia, et ignobilia mundi, et contemptibilia elegit Deus, et ea quae non sunt, ut ea quae sunt destrueret, ut non glorietur omnis caro in conspectu ejus. Haec Apostolus: cum alioquin superbe nimis respuat humanus fastus natalis titulum illum, quo Deus Filium suum hominem factum voluit insigniri, ut fabri filius diceretur. Addunt vero ista de fabri filio; quod cum puer luderet ad pedes [Col. 0709B] patris ligna dolantis, ex rejectaneis segmentis, cum nesciret litteras, casu elementa illa formarit, ex quibus simul conjunctis illud Davidicum exprimeretur oraculum: Dominabitur a mari usque ad mare; quo significaretur, manum pueri ductante numine, ejus fore amplissimam in mundo auctoritatem.«

9. Scio hanc Baronii sententiam non esse tam certam, quin varia illi opponi possint, praesertim cum neminem pro ea citet. Saltem circa hujus sancti Pontificis patriam plerisque adversatur Hugo Flaviniacensis in Chronico Virdunensi, quod edidit Labbeus noster tom. I Novae Bibliothecae manuscript. librorum, ubi fol. 206, antiquus ille scriptor de Gregorio VII haec disertis verbis affirmat: »Natus [Col. 0709C] est igitur in urbe Roma, parentibus civibus Romanis et, quod maximum est, religiosis, adscribendus civis curiae coelestis.« Ex hac opinionum varietate apparet arborem illam genealogicam a R. D. Tiberio Petraccio inventam, non omnino firmis radicibus niti. Et sane novum non esset, indebitos nobilitatis titulos Sanctis affingi, cum in Breviario Romano Antverpiae anno MDCXXXVI, apud Plantinum impresso de S. Catharina Senensi legerentur sequentia: »Catharina virgo Senensis, ex Benincasia una cum Burghesia familia ex eodem stipite proveniente, piis orta parentibus, beati Dominici habitum, quem sorores de Poenitentia gestant, impetravit.« Jam autem, omissis prudenter harum familiarum titulis, ita legimus: »Catharina virgo [Col. 0709D] Senensis piis orta parentibus beati Dominici habitum, quem sorores de Poenitentia gestant, impetravit.«

10. Nolim tamen ut quis ex his aliisque antea dictis existimet, me velle nobili S. Joannis Gualberti aliorumque genealogiae repugnare; nam cum in antiquis monumentis nihil certi ad dirimendam hanc controversiam invenerim, praedictum stemma nec admitto nec rejicio. Itaque, cum genus et proavi, et quae non fecimus ipsi, vix nostra dici possint, plurisque facienda sint virtutis, quam sanguinis decora, transeamus ad heroicam clementiam, qua S. Joannes Gualbertus dedit sanctiori vitae exordium, et orbi Christiano imitationis exemplum.



§ II. Clementia Sancti erga hostem, prodigiosa Crucifixi inclinatio, et ejus descriptio.
[Col. 0710A]

11. Narrant Acta post hunc commentarium danda, »quemdam propinquum« S. Joannis Gualberti ab altero fuisse occisum. Cum vero Sanctus postmodum in arcta via obvium haberet homicidam, quem armigeris stipatus facile interimere potuisset, clementer ei ob Christi crucifixi amorem pepercit. Post hunc generosum virtutis actum S. Miniatis templum oraturus ingreditur, in quo, dum Crucifixi effigiem sibi caput inclinare videt, sanctioris vitae desiderium concipit, atque etiam, inscio parente, in eodem S. Miniatis monasterio religiosum institutum amplectitur. Nunc quaedam ad hanc historiam observanda occurrunt. Breviarium Romanum et posteriorum [Col. 0710B] saeculorum scriptores asserunt unicum S. Joannis fratrem, nomine Ugonem, interfectum fuisse, ac Joannem Gualbertum sancto Parasceves die interfectori ejus ignovisse; quae utraque assertio forsan veteri traditione nititur: nam antiquissimi Vitae scriptores nec certum occursus diem nec ullum consanguinitatis gradum exprimunt. At Actis omnibus aperte contradicunt, qui S. Joannis Gualberti patrem ab hoc inimico interemptum volunt, inter quos est Ludovicus Zacconius in compendio Vitarum omnium Sanctorum, quod ex variis hagiographis collectum ordine alphabetico Venetiis anno 1612 Italice edidit.

12. Fortasse huic errori occasionem praebuit S. Petrus Damianus, qui historiam in substantia similem, [Col. 0710C] sed in circumstantiis discrepantem sic exponit lib. 4, epist. 17: »Unde non otiosum credimus, si his verbis inseritur, quod celebri a nonnullis relatione vulgatur. Vir quidam, ut dicitur, potertiorem se hominem interfecit, a cujus etiam filio more saeculi, non legibus Evangelii, multas bellorum molestias protulit: Paterni scilicet ultor interitus, et strages anhelabat hominum, et frequentium reportabat manubias rapinarum. Inter has igitur homicida deprehensus angustias, imperiale decrevit adire fastigium, si quod forte tot calamitatibus posset reperire solatium. Quo comperto, paterni sanguinis ultor insequitur, eumque, sive ut tribunalium lege constringat, sive ut repente gladiis [Col. 0710D] opprimat, impiger comitatur. In Teutonicis vero partibus tunc imperator agebat.

13. »Cum itaque procedens modeste, quasi securus incederet, subsequens autem celerius properaret, tandem contigit ut sibimet invicem propinquantes, in mutuos uterque duceretur aspectus. Sed cum is, qui homicidii reus erat, vix quatuor vel quinque comitum fulciretur auxilio interfecti vero filius triginta ferme cingeretur obsequiis armatorum, quaternionem suum cohortatur, ut fugiat. Ille se conspiciens de persequentium manibus avolare non posse, animae patrocinium petiit, ad humilitatis umbraculum confugium fecit. Projectis igitur armis, brachiis etiam in modum crucis extensis, solo prosternitur, et vel miserentium veniam, vel ictus ferientium [Col. 0711A] praestolatur. At ille jam victor ad reverentiam crucis manu reprimendo compescuit, ultro etiam, ne ab aliquo feriretur, inhibuit. Postremo pacem integram faciens, ad honorem sanctae vivificae Crucis non modo vitam, sed et paternae necis donavit offensam.

14. »Hac igitur insigni peracta victoria, qua scilicet non tam alterius, quam sui, et, ut ita fatear, non tam hostis quam proprii cordis victor exstiterat, ad Regis curiam, quia non procul erat, accessit; sed mox ut ecclesiam oraturus ingreditur, res mira nimiumque stupenda. Salvatoris imago, quae in Cruce videbatur expressa, tribus eum vicibus inclinato capite visa est salutare. O quam gloriosum et insigne praeconium, ut ab auctore misericordiae [Col. 0711B] mereretur reverenter accipi, qui propter ejus reverentiam omiserat vindicari; et ab eo recipere salvationis honorem, pro quo saluti contrariam postposuit ultionem. Quod protinus imperator audiens, honorifica cum et affectuosa, prout decebat, affabilitate suscepit, et copiosa munerum liberalitate ditavit.

15. Fieri potest, ut simile miraculum alteri parricidium condonanti contigerit. Quod si Petrus Damianus totam suam narrationem de S. Joanne Gualberto intellectam velit, certe errat, ut BB. Ancreae et Attonis Acta legenti manifestum fiet. Neque hic unicus esset ejus error, cum ille auctor, quantumlibet sanctus, scripserit alia, teste Bellarmino, Libro de Scriptoribus ecclesiasticis ad annum Christi [Col. 0711C] 1060 observatione prima, quae »fabulis fortasse similiora sunt quam historiae.« Forsan Petrus Damianus, sicut narrationis initio innuere videtur, historiam hanc scripsit ex vulgari fama, quae multum crescit et mutatur eundo, ut quotidiana nos docet experientia. Inde rem veram aliis circumstantiis vestitam tradidit.

16. Non diffittetur ipsemet S. Petrus Damianus sese quaedam in suis historiis ex aliorum qualicunque fide referre. Sic lib. 1, epist. 9, ait: »Ego quoque quod scripsi, procaciter non affirmo, sed utrum verum sit, necne legentium inquisitioni relinquendum esse decerno.« Ejusdem libri epist. 10, ita habet: »Haec eadem gesta quae scribimus, quia in transitum [Col. 0711D] audire nos contigit, utrum inoffensam fidei lineam teneant, certum per omnia non habemus.« Lib. 2, epist. 14, ad Desiderium abbatem Casinensem, post narrata varia miracula, sic concludit: »Haec omnia, venerabilis Pater, non sine magno timore describimus, ne vel per oblivionem propriam vel per infidae relationis audaciam a veritatis linea quantumlibet declinemus.« Denique ad eumdem Desiderium sic scribit lib. 2, epist. 15: »Haec ego, venerabilis Pater, et alia quamplurima non sine magnae formidinis angore conscribo, ne videlicet vel relatores mei merae veritatis semitam non tenuerint, vel ipse quoque, relationum in quolibet immemor, oblivione deliquerim.« Cum in tot aliis narrationibus id sibi contigisse fateatur Petrus Damiani, idem in hac [Col. 0712A] Crucifixi historia ipsi evenisse non injuria suspicor. Ut ut est, ego Crucifixi sese inclinantis miraculum S. Joanni Gualberto accidisse historica fide credo, atque istud in dubium revocare, summae pervicaciae, ne dicam dementiae, esse existimo. Quid enim historice tandem certum erit, si omnibus historicis atque etiam vetustissimis, synchronis aut subaequalibus factum aliquod narrantibus, de eo dubitare liceat? Intolerabilis sane est haec mentis pertinacia, quam quidam nostri temporis aristarchi, ac praesertim heterodoxi, prudentiam aut constantiam vocare non erubescunt.

17. Modernus quidam Legendarius Gallus, qui omnia Sanctorum Acta etiam per leves conjecturas solet vellicare, hanc miram imaginis sese inclinantis [Col. 0712B] historiam intactam reliquit; nempe, quam nulla ratione oppugnare poterat, silentio aut certe contorta explicatione obscurare nititur; nam ubi minuta quaeque S. Joannis Gualberti gesta enumerat, praecipuum hoc miraculum hunc ferme in modum Gallice transilit: »Orabat coram Crucifixo, eumque contemplans mente revolvebat incomprehensibilem Christi amorem, quem erga homines ostenderat mortem subeundo, ut eos aeternae morti eriperet. Haec morientis Dei repraesentatio ita cor ejus movit, ut decreverit imposterum illi soli vivere, qui pro se mori voluerat.« Artificiosa sane transgressio, qua tegere conatur prodigium, quod non potuit non legisse apud Surium, quem ad marginem citat, et ex quo, ni fallot, Vitam S. Joannis Gualberti texuit. Miror [Col. 0712C] a viro Catholico adeo illustre miraculum dissimulari, quod ipse Rodolphus Hospinianus, infensissimus Catholicorum ac praesertim monachorum hostis in Opere de Monachis, alioquin erroribus et calumniis referto lib. V, cap. 4, supprimere non est ausus.

18. Non ignoro scriptores aliquos in vitium contrarium incurrisse, et in exornando hoc miraculo nimios fuisse, inter quos jure merito numerari potest memoratus ante Ludovicus Zacconius, qui in Compendio omnium Sanctorum supra citato sine ullo veterum testimonio colloquium inter Crucifixum et S. Joannem Gualbertum ex suo, ut opinor, cerebro finxit. Haec tamen additamenta miraculi veritatem [Col. 0712D] non negant, sed potius confirmant, quamvis per hyperbolen maxime reprehendendam. Nos utrumque scopulum declinantes, nec augere rem, nec diminuere volumus; sed ea credimus, quae de hoc miraculo viri, tum antiquitate tum sanctitate commendandi, posteris reliquerunt. B. Andreas abbas Strumensis, et B. Atto abbas Vallumbrosanus ac postea episcopus Pistoriensis hanc miraculosam Crucifixi effigiem suo tempore in S. Miniatis monasterio sollicite conservatam fuisse testantur. Jam vero tam pretiosum monumentum non ita pridem Florentiam translatum esse didici ex Mabillonio in observationibus, quas vitae S. Joannis Gualberti a se editae immiscuit.

19. Quare cum hujus translationis narratio nobis [Col. 0713A] deesset, recurri ad Vallem-Umbrosam, sperans fore ut religiosi illi pro solita sua humanitate eam mihi communicarent. Spei meae quamprimum satisfecit D. Angelus Maria Rivola, ejusdem Congregationis Vallumbrosanae sacerdos, qui desideratam Crucifixi translationem descripsit, et ad nos transmisit. Cum autem illa translationis solemnitas prolixior sit, quam ut hic commode interseri possit, eam ad appendicem, post S. Joannis Gualberti miracula secuturam, rejeci. Interim hic sufficiet exactam miraculosi Crucifixi dedisse descriptionem, quam laudatus D. Angelus Maria Rivola translationi a se descriptae praemisit praenotans sequentia:

20. »In Dei nomine. Amen. In libro manuscripto Actorum congregationis Vallis Umbrosae Ordinis [Col. 0713B] S. Benedicti signato ad extra littera N, pag. 131 et sequentibus, refertur concessio sanctissimi Crucifixi, qui caput inclinavit sancto Patri Joanni Gualberto, praefatae Congregationis institutori, facta eidem Congregationi a regia magni Etruriae Ducis Celsitudine; et deinde exponitur solemnis ejusdem sanctissimi Crucifixi translatio ab ecclesia arcis S. Miniatis prope Florentiam ad ecclesiam sanctissimae Trinitatis ejusdem urbis, ejusdemque congregationis Vallis Umbrosae. Quia vero non desideratur nisi relatio translationis, ideo haec tantum referetur, omissa prolixiori concessionis narratione, ex qua tamen sileri non potest conditio et qualitas praefatae sanctissimae imaginis, quae ex praefato libro pag. 136 sequentibus verbis exprimitur.« Hactenus D. Angelus [Col. 0713C] Maria Rivola, quibus sequentem Crucifixi descriptionem ex citato Actorum Vallumbrosanorum libro extractam ita subdit:

21. »Lignum in primis, quod prae antiquitate cariosum ac pene corruptum timebatur, solidum, stabile, atque in nulla parte vitiatum repertum est. Tabula illa, supra quam in tela extensa imago Crucifixi est picta, profunda est, seu crassa est dimidio octavae partis cubiti; ejus longitudo seu altitudo per directum est trium cubitorum cum duabus tertiis partibus, longitudo per transversum est trium cubitorum similium cum duabus octavis partibus, latitudo tabulae est duarum tertiarum cubiti partium, sed a brachiis crucis usque ad genua latitudo est [Col. 0713D] unius cubiti cum quarta parte. In summa cruce est tabula inscriptionis; in ima vero parte crux habet veluti montem, ut solent et sculpi et pingi cruces. Supra hujusmodi tabulam extenditur tela, supra quam depicta est in morem Graecorum Christi Jesu crucifixi imago ad naturalem altitudinem hominis, sed carnibus valde extenuatis et capillis cincinnatis, et usque ad collum protensis. Diadema est inauratum in eoque scripti conspiciuntur hi characteres LUX. Habet femoralia oblonga, quae ab iliis ad genua protenduntur et plicaturis tenuissimis depicta sunt. A dextris et sinistris crucis in parte illa tabulae aliquanto latiore subtus brachia depicta est Virginis Matris et sancti Joannis imago, sed in figura admodum parva. Tela vero tota, potissimum [Col. 0714A] autem a pectore Crucifixi ad reliquam usque infimam partem est adeo lacera, ut vix conspiciatur pictura.« Haec fideliter et authentice ex praefato libro descripta sunt. Decreveram prosequi filum historiae Gualbertinae, eamque ordine quodam notis illustrare; sed necessario interserenda hic est scriptorum notitia, ut facilius intelligantur quae in sequentibus paragraphis agitanda et elucidanda sunt.



§ III. Quinam auctores S. Joannis Gualberti vitam scripserint, et quorumnam scripta a nobis sint edenda.

Innumeri pene scriptores de rebus a S. Joanne Gualberto praeclare gestis meminerunt. Didacus Franchius ante ejusdem Sancti vitam a se Italice editam alphabeticum posuit catalogum manuscriptorum, [Col. 0714B] quibus in contexenda sua historia usus est. Habeo praeterea catalogum manuscriptum, in quo praeter viginti duos auctores, qui ex professo, ut aiunt, vitam S. Joannis litteris mandarunt, enumerantur sedecim alii, qui ex occasione eamdem vitam obiter attigerunt. Praecipuos mihi notos hic temporis ordine recensebo. B. Theuzo, S. Joannis Gualberti discipulus, dicitur a quibusdam primus sancti Patris sui vitam scripsisse. Sed an genuinum sit B. Theuzonis scriptum dubitat D. Aurelius Casari in epistola anno 1692, ad Papebrochium data, ita sincere significans: »Inveni in aliquibus archivis nostris . . . vitam S. Joannis Gualberti Etrusco sermone, cujus auctorem facit D. Didacus de Franchi B. Theuzonem, quod equidem haud facile concedo.« Non [Col. 0714C] dubito quin vir ille candidus et eruditus solidas habuerit rationes ad id non facile concedendum. Cum tamen nobis hanc vitam in fonte videre non licuerit. de re ignota judicium non feremus.

23. Alter ejusdem S. Patris discipulus est B. Andreas patria Parmensis, cognominatus de Strumis, ab ea, quam postea gubernavit, abbatia Strumensi, cujus vitam illustrarunt Majores nostri ad diem X Martii. Is circa finem saeculi XI praeter vitam S. Arialdi martyris, scripsit Acta S. Joannis Gualberti, quae dudum latentia in lucem produxit mox laudatus Aurelius Casari et ad nos transmisit cum humanissimis litteris, quae inventionis occasionem et characteristicas inventi thesauri notas explicant. Proximus [Col. 0714D] huic nempe medio circiter saeculo XII, gesta S. Joannis Gualberti conscripsit B. Atto, ex abbate Vallumbrosano Pistoriensis episcopus, cujus vitam elucidavit Papebrochius ad diem XXII Maii. Saeculo XIV ejusdem Sancti Acta a Benigno Caesenate conscripta fuisse testatur Aurelius Casari in praedicta epistola, et enumerans varia bibliothecae Laurentianae manuscripta, inter alia dicit se invenisse »vitam S. Joannis Gualberti Etrusco sermone antecedenti simillimam (egerat de vita quae B. Theuzoni tribuitur) manu Beati P. N. Benigni Caesenatis, eremitae cellarum, quo in loco eam scripsit die III Januarii anno MCCCLXXIV exaratam, in qua abbatum generalium Vallis Umbrosae Catalogum ponit usque ad anuum MCCCLXXIII.«

[Col. 0715A] 24. Andreas de S. Ambrosio monachus Benedictinus, vulgo dictus Andreas Januensis, anno 1419, ut ipsemet in prooemio indicat, ex antiquis Actis collegit vitam S. Joannis Gualberti, eamque, quod priores Vitae scriptores praetermiserant, quibusdam Chronologicis notis, ac prolixioribus phrasibus auxit. Hunc Andream Januensem perperam cum B. Andrea Strumensi abbate confudit Mabillonius in observationibus praeviis ad vitam S. Joannis Gualberti saeculo VI Benedictino, part. 2, pag. 266, ita notans: »Illic,« nempe in Valle Umbrosa, »sedem suam fixit Joannes Gualbertus, cujus res gestas primus litteris mandavit Andreas Januensis, cujus scriptionem nancisci nobis haud licuit.« Crassus enimvero error cum unus saeculo XI, alter XV scripserit. Si operae [Col. 0715B] pretium foret, errorem hunc clare demonstrare possemus ex ipso Andreae Januensis ecgrapho, quod D. Franciscus Redi Majoribus nostris ex Ms. Ripolensi describendum humanissime curavit, quodque in Musaeo nostro etiamnum sedulo servamus, quamvis hic non edendum, ne tam multa S. Joannis Gualberti Acta lectorem taedio afficiant, et maximam hujus tomi partem occupent.

25. S. Antoninus archiepiscopus Florentinus, parte 2 Historiarum, tit. 15, cap. 17, Vitam S. Joannis Gualberti eodem saeculo compendiosius exaravit. Hieronymus, Radiolensis, qui, teste Franchio, floruit anno 1480, vitam ab Andrea Januensi Latine scriptam, in linguam Italicam transtulit. Circa idem tempus, aut paulo etiam ante, Xantes Perusinus abbas [Col. 0715C] Marrathensis in componendis ejusdem Sancti Actis cultiore scribendi genere usus est, deditque operam ut sancti Patris sui vitam rhetorico stylo exornaret. Habemus hic docti simi hujus scriptoris ecgraphum, quod acceptum referimus industriae et labori D. Aurelii Casari, qui illud propria manu fideliter descripsit. Thaddaeus Adimari, Xantis Perusini successor, S. Joannis Gualberti vitam vulgari lingua imprimendam curavit Venetiis anno 1510 apud Lucantonium Di Giunta Florentinum.

26. Laurentius Surius ad diem XII Julii mutato stylo eamdem vitam edidit. Verum quis illius fuerit auctor, nonnulla est inter eruditos controversia. Antonius Possevinus noster in Apparatu sacro tom. I, [Col. 0715D] ad litteram F, pag. 662, nihil haesitans sic pronuntiat: »Jacobus Fornerius sive Furnius Tolosanus Ord. Cisterciensis, qui Benedictus X (vulgo vocatur XII) hujus nominis summus Pontifex fuit, scripsit vitam S. Joan. Gualberti, quae extat apud Surium tom. IV ad diem mensis Julii XII.« Hanc Possevini assertionem dubiam reddit Gerardus Vossius lib. 2 de Historicis Latinis, cap. 57, ita disserens: »Vitam Gualberti apud Surium habemus tom. IV a. d. XII Jul. Sed nomen auctoris in Ms. desiderabatur. Quare utrum Fornerii an Blasii sit, haud facile dixerim. Sed magis eo inclinat animus, ut monachi Vallis-Umbrosae minus siverint perire vitam fundatoris sui Ordinis a monacho scriptam ejusce loci, quam ab abbate Montis Frigidi.« Vitae a se [Col. 0716A] editae nomen auctoris defuisse fatetur Surius Actis Gualbertinis hunc titulum caute praefigens: »Vita S. Joannis Gualberti auctore (ni fallor) Blasio Milanesio Generali Ordinis Vallis-Umbrosae: Is enim scripsit hujus beati Viri vitam; sed codex Ms. ejus nomen non habebat.« Nostra parum interest cujuscunque sit haec vita, cum certe antiquiora Acta simus edituri.

27. Eudoxius Locatellus anno 1582 sancti Patris sui gesta et miracula primo operis sui libro Italice edito ad posteros transmisit. Post plurimos alios, qui tum soluta tum ligata oratione S. Joannis Gualberti Acta exornarunt, omnium copiosissime Didacus Franchius duodecim libris, Florentiae anno 1640 Italica lingua impressis, eamdem historiam complexus est, ac plurimis [Col. 0716B] notis illustravit. Denique Vincentius Simius in Catalogo Sanctorum et virorum illustrium Congregationis Vallis-Umbrosae, anno 1693 Romae typis vulgato, ad litteram I, pag. 157, breve vitae Gualbertinae compendium tradidit. In eo juxta communem Vallumbrosanorum scriptorum sententiam tenet, sanctum Patrem suum natum esse anno Christi 985, ac pervenisse ad aetatem 88 annorum, adeoque consequenter dixisse debuisset cum receptissima opinione, eum mortuum esse anno 1073. Miror itaque annum 1075 ab eo poni; nisi forte sit error typographicus, quem libenter ignoscimus: nam hanc errandi veniam petimusque damusque vicissim.

28. Ex enumeratis scriptoribus, quos fere omnes sive manuscriptos sive impressos in Musaeo nostro [Col. 0716C] servamus, tantum priores duos, utpote ab antiquitate maxime commendandos, hic edere visum est; ac primo quidem loco Acta B. Andreae abbatis Strumensis, quae nobis eo sunt cariora, quo diutius fuerunt in latebris perquisita ac tandem diligentia D. Aurelii Casari detecta, ut patet ex ejus epistola anno 1691 ad Papebrochium data, cujus partem hic praemitto, ut de beati scriptoris auctoritate et ecgraphi sinceritate constet. Sic igitur post religiosam et amicam salutationem scribit. »Perdideramus nos Vallumbrosani sanctorum beatorumque nostrorum digna veneratione colendas memorias; praecipue autem sanctissimi Patris nostri institutoris Joannis Gualberti Vitam, quam luculento sermone descripsit [Col. 0716D] beatus P. N. Andreas abbas Strumensis, sancti Patris discipulus, ex qua magna ex parte suam composuit S. P. N. Attho Pistoriensis episcopus. Sed Dei gratia illam ego inter libros et Mss. Rev. Abbatis Petracci, jam in coelo uti pie speramus recepti . . . inveni, cujus quidem venerandi codicis antiquitatem vel ipsum erubescens vel potius pallescens attramentum demonstrat.

29. »Liber est pecudineus chirographicus in 4 minori, ad extra litteris deauratis sic inscribitur: Sci Jo. Gualb. vita a B. And. Abb. Strumensi consc.« Intus autem sic incipit. »Sancti Joannis Gualberti Vallis-Umbrosae primi abbatis ac ejusd. Ord. Instit. vita a B. And. sci fid. de Strumis abbate composita; cum supplemento ex aliis auctoribus [Col. 0717A] in locis, ubi aliqua praesentis perantiqui libelli folia desiderabantur, posita. Scriptio supplementi mihi semimoderna videtur; illa vero codicis antiquissima, et ante annum MCLIV, vel certe paulo post ipsum, ut multis probare possem, exscripta. Utinam et lyncei oculi vestri codicem hunc, vere aureum, inspicere possent? una mecum antiquitatem probaretis. Utinam talem prae manibus habuissem, quando eruditus P. Conradus Janningus (ni fallor) huc ad Vallem-Umbrosam accessit, cui in nostro hospitio inservisse gloriabundus etiam nunc exulto, verum et ipse testimonium occulatus testis perhiberet! Ecce vobis et nobis coeli benignitas favit. En praeclarum (sic vos in Actis Sanctorum die X Martii et XXV Maii decoratis) opus beati Andreae, quos vos iisdem diebus [Col. 0717B] nuspiam reperiri doletis, inventum. Hoc ergo quamprimum fideliter exscribam, vobisque per illustrissimum et eruditissimum virum et communem amicum Dominum Antonium Magliabcchium mittam.«

30. Promissis stetit vir humanissimus et sequenti anno vitam propria manu descriptam ad Papebrochium misit, quem in epistola scriptioni suae involuta sic alloquitur. »Virum occupatissimum insuper occupare meo non inesset animo, ni forte quid Sanctorum honoris et gloriae praemeditarer et Paternitati V. R. gratum foret. En vobis nova occupatio, dum hisce litteris me vobis praesentem exhibeo, in manibus inventum thesaurum tenentem, et offerentem vitam S. P. N. Joannis Gualberti, auctore [Col. 0717C] B. Andrea abbate Strumensi, quam fideliter descripsi, ut testimonio ibidem apposito evincere fas est. Hujus beati scriptoris auctoritas prae aliis aestimanda est, utpote qui beatissimum Patriarcham et B. Discipulum Teuzonem et aliquos qui in vita memorantur, noverit. Ipso scribente, adhuc vivebat B. Teuxo, uti testatur his verbis. Venerat inter ceteros Teuzo, qui adhuc superest, venerandus pater et senex.« Vivebat et ille Joannes antiquissimus frater, de quo sic. »Quod ille adhuc superstes sic actum fuisse, et illa, quae superius diximus, viva voce testatur; et non solum illa, sed etiam quae inferius subjungemus. Occurrunt et de aliis exempla similia, ut § Eo tempore, etc., prope finem; [Col. 0717D] et § Quod scribimus a venerabili fratre didicimus Joanne; et § Vere non solum,« etc.

31. Demum Vitae a se exscriptae hoc annectit testimonium: »Ego Domnus Joannes Aurelius Casari hiero-monachus Ordinis et Congregationis Vallis-Umbrosae in veritate profiteor, me suprascriptam Vitam S. P. N. Joannis Gualberti, auctore beato Andrea abbate, fideliter exscripsisse ac desumpsisse a pretioso quodam manuscripto pecudineo antiquissimo, quod nunc mea quidem industria in Archivio Vallis-Umbrosae servatur. Liber est in octavo (vel ut ante dixerat quarto minori) litteris bene formatis, sed in ferrugineum colorem prae antiquitate vertentibus. Habet folia 48. Primum et secundum continent supplementum, sic et septimum et nonum, quod [Col. 0718A] in praesenti exscriptione his signis obsignavi. Folia quaedam desiderantur; ideo ne mireris sic finiat. Quod postea retractans. Ecgraphum Aurelii Casari more nostro in numeros distributum hic typis mandabimus, et supplementum, quod ipse signis, distinxit, nos uncis [] includemus.«

32. Hisce B. Andreae Actis subjungimus Vitam S. Joannis Gualberti a B. Attone episcopo Pistoriensi conscriptam; quae quamvis ut plurimum cum praecedenti conveniat, tamen quia amplior est et in quibusdam paulum differt (hanc discrepantiam in Annotatis observabimus) etiam lectoris oculis subjiciendam esse censuimus, prout eam edidit Mabillonius saec. VI Benedictino, parte 2, pag. 268, relicta editione Romana Thesauri Velii, quae mendosa est, [Col. 0718B] ut jure merito conqueritur Aurelius Casari hac exclamatione: »Quam manca et mutila est vita S. Joannis Gualberti auctore S. Atthone, typis excusa Romae anno MDCXII!« Ut etiam hujus beati scriptoris auctoritas innotescat, placuit laudes ei a contemporaneis datas excerpere ex litteris, quae leguntur apud Ughellum tomo III Italiae sacrae, col. 362, ubi Raynerius canonicus inter alia sic ipsi scribit: »Tuae virtus innocentiae a me laudanda foret, sed timui laudes diminuisse tuas. Romana namque et Apostolica Sedes, dum studium tenerem Quintonio in Anglia, tantam tuae prorupit laudem excellentiae in curia praesulis Quintoniensium per Dominum Matthaeum Diaconum et Cardinalem sancti Georgii: Interrogatus a me de nostrae et Romanae statu ecclesiae, [Col. 0718C] dicens, quod Romana et Apostolica sedes beata foret, si tui duceretur moderamine gubernaculi, quod me ultra quam dici possit laetificavit.« Honorificum enimvero elogium. Si quis plura volet, legat ejus Vitam in Actis nostris XXII Maii.

33. Papebrochius quidem in illius Vita ad dictam diem illustrata suspicatus fuerat, B. Attonem patria Pecensem esse, eo quod in instrumento quodam ita notatum invenisset. »Ego Fr. Atto Pecenmonachus et dictus Pistoriensis episcopus, huic Brevi firmando subscripsi et illud fieri rogavi cum omni bona voluntate.« Eruditus D. Joannes Aurelius Casari, lecta hac Papebrochii conjectura, anno 1691 ad eum scripsit in hunc modum: »Ex hac peroratione S. Attonis« [Col. 0718D] (loquitur de epilogo vitae Gualbertinae a se primum invento, quem postea dabimus), »et ipsius Memoriali jam vobis per P. D. Placidum Poltri transmisso, in quibus utrisque, vir sanctus ubi hoc titulo gloriatur PECCATOR MONACHUS, liquido apparet, verba illius instrumenti per vos ad diem XXIV Maii recitata, scilicet. Ego Frater Atto Pecen. monachus, non sic legenda, ut sonent Pecensis, vel ut aliis placet, Pacensis, sed PECCATOR, ut supra in peroratione et Memoriali. Sic sentio ego D. Jo. A. qui supra, salva tamen semper in omnibus auctoritate vestra.« Cum ea legisset Papebrochius, statim vir candidissimus, et ad errores suos corrigendos semper promptissimus, scripta scheda et ad vitam B. Attonis affixa, opinionem D. Joannis Aurelii [Col. 0719A] Casari tamquam probabiliorem amplexus est, et in dicta scheda praeter alia sic candide notat: »Hunc sane non exiguum fructum existimo propositi dubii, etiamsi per hoc contingat, nostram quoque de Sancti patria conjecturam ruere: nec enim tales diutius valere volumus, quam quod aliunde refellantur, vel melius quidpiam substituatur.« Hoc candidum Magistri nostri exemplum imitari volumus, sicubi a vero aberremus. Haec ex occasione dicta sunto; jam ad propositum nostrum redeamus.

34. Post utramque hanc Vitam praelo committemus S. Joannis Gualberti miracula, ab Hyeronimo Radiolensi collecta, et Henschenii Papebrochiique manu descripta, de quibus in saepe jam memorata epistola sic habet Aurelius Casari: »Inveni duos codices [Col. 0719B] Mss. pecudineos vere autographos D. Hieronymi Radiolensis, nempe miracula S. Joannis Gualberti et sermones ejusdem Hieronymi, in quibus breviter vita S. Joannis Gualberti inseritur, in cujus fine sic habetur: Iste liber est mei Domni Hieronymi frioris.« Ut autem lector hujus collectoris fidem pietatemque noverit, breviter addo partem elogii, quod Vincentius Simius in Catalogo virorum illustrium Congregationis Vallis-Umbrosae ad litteram II pag. 134, sic concinnavit: »Hieronymus Radiolensis Prior abbatialis sancti Donati in Vincla, inter scriptores Vallumbrosanos valde celebris, scripsit in primis vitam beatae Mariae Virginis, erga quam tenerrimae devotionis affectu erat inflammatus; deinde miracula sancti Joannis Gualberti et opus [Col. 0719C] hoc dedicavit magnifico Laurentio Medices, cui extitit ipse singulariter acceptus; praeterea tractatus edidit super gestis aliquorum beatorum, super tribus votis solemnibus, super gradibus humilitatis et super virtute patientiae; epistolae autem ab eo datae, et aliae sacrae elucubrationes fuerunt fere innumerabiles. Ne momento quidem temporis visus est umquam otiari; quin imo semper actu fuit occupatus in aliquo laudabili exercitio vel legendo vel scribendo vel orando. Praeter horas canonicas bis in die recitabat Officium Virginis Deiparae, semel in die officium defunctorum, Psalmos Graduales et Poenitentiales eum Litaniis et precibus. Ultra consuetas religionis Quadragesimas et jejunia, etiam aliis superadditis [Col. 0719D] abstinentiis carnem macerebat, sicut et ciliciis et frequentibus flagellationibus.« Dein Simius piam ejus mortem enarrat. Haec dicta sunt ad clariorem quaestionum secuturarum intelligentiam; nunc historiae nostrae illustrandae filum resumamus.



§ IV. De monasterio S. Miniatis, quod S. Joannes Gualbertus ingressus est, quare illud deseruerit.

S. Joannes Gualbertus, praedicto Crucifixae imaginis prodigio motus, saeculo nuntium remittere statuit. Itaque, praemissis pia fraude famulis ad S. Miniatis monasterium revertitur, et, inscio patre, in monachorum numerum cooptatur, ut fusius narrant utraque Acta. Sed hac occasione occurrit quaestio de restauratione ecclesiae S. Miniatis, quae, eum non sit ab hoc nostro instituto omnino aliena, [Col. 0720A] breviter tractanda est. Didacus Franchius in vita Italice edita lib. 2, contendit a S. Henrico imperatore ad preces Hildebrandi episcopi Florentini templum hoc restauratum esse. Contra Ughellus tom. III Italiae sacrae, col. 62, adductis authenticis instrumentis, ita sentit: »Ildebrandus autem inter cetera pietatis officia, quibus inclaruit, collabentem S. Miniatis martyris basilicam restauravit, ac magnifice exornavit. Ceterum ut ejus piae munificentiae perennaret memoria, illorumque jugularetur error qui ejus basilicae magnificam restaurationem in Henricum Imperatorem ac Cunigundam ejus uxorem, insignis pietatis feminam, retulerunt, hanc antiquam scripturam hic subjiciendam curavimus, in qua apertissime ejus aedificationis tota gloria in Ildebrandum [Col. 0720B] redundat, qui ibi etiam a se monachorum collegium institutum a Florentinorum praesulum arbitrio dependere decrevit.« Tum subit donationis instrumentum, quod hic brevitatis causa omitto. Ughelli opinionem sequitur Mabillonius in Annalibus Benedictinis tom. IV, ad annum Christi 1013; quam etiam ego ut verosimiliorem amplector.

36. Non possum quin hic obiter corrigam erroneam Mabillonii conjecturam, quam in iisdem Annalibus ad annum Christi 1028, donationem quamdam. Lamberti episcopi Florentini monasterio S. Miniatis factam commemorans, sic proponit. »His litteris subscribunt, ut mox dicebam, Leo abbas de monasterio S. Miniatis, et post eum Theuzo presbyter et monachus, Ottriso presbyter et monachus, et [Col. 0720C] Johannes presbyter et monachus. Forte is sit Johannes Gualbertus, qui hoc ipso tempore ad S. Miniatis monasterium se recepit.« Miror virum in antiquitatibus monasticis versatissimum hic ita hallucinatum esse, ut Johannem Gualbertum crediderit fuisse presbyterum, postquam in vita ipsius per B. Attonem scripta legit haec verba: »Eorum quoque magister omnes ecclesiasticos ordines plurimum honorabat, quos Catholicos esse sciebat, ita ut fores ecclesiae non praesumeret aperire, nisi prius ordinatus aliquis aperiret.« Clarius id etiam in Sancti vita num. 29 exprimit B. Andreas his verbis: »Eorum Magister et Pater tantam circa omnes ecclesiasticos gradus reverentiam semper habuit, ut [Col. 0720D] nullatenus aliquando potuerit cogi, nec etiam Ostiarius fieri: sed cum ecclesiam ingredi vellet, et fores essent clausae, eas ingredi nullo modo praesumebat, donec Ostiarius, qui illas aperiret, vocaretur.«

37. Nunc altera instituenda est quaestio, eaque difficilior, scilicet quam ob causam S. Joannes Gualbertus praefatum S. Miniatis monasterium deseruerit. Acta omnia quae mihi videre licuit asserunt quod Simoniaco abbati, per Florentinum episcopum promoto, noluerit subesse. Quomodo hanc Simoniacam abbatis sui promotionem S. Joannes Gualbertus cognoverit, longa narratione, nescio unde eruta, explicant recentiores Vitae scriptores atque inter illos primus, ut opinor, Andreas Januensis, qui in Vita, quam hic manuscriptam habemus, sic narrat [Col. 0721A] Cap. 8: »In eodem autem monasterio erat quidam monachus, nomine Ubertus, valde subdolus et transitorii honoris maxime cupidus, qui de rebus monasterii, proh dolor! furtive quanta poterat, rapere atque cujusdam alterius Johannis custodiae, quem unanimem habebat, committere disponebat; nempe ut male conquisita prave dando, non ut custos et pastor ad regimen, sed sicut praedo et raptor ad dominium abbatiae quandoque pertingere posset, quod efficere spiritu elationis magnopere studuit postquam beatus Johannes abbatiae dominium usus consilio praedictorum duorum humilitatis spiritu deseruit.«

38. »Quapropter idem Ubertus Florentiam perrexit, et Vicedominis, ut se juvarent apud episcopum, centum solidos aureos, episcopo autem, Attoni nomine, [Col. 0721B] multam pecuniam pro dicta abbatia sancti Miniatis dare promisit; et quam, diabolo suggerente, diu concupierat, eodem persuadente, jam invadere satagebat. Igitur pecuniae pactione perpetrata, et abbatiae potestate ita Simoniace suscepta, idem Ubertus, id est abundans ad omne malum, et non ad bonum, quemdam hominem ad monasterium praefatum ejusdem sancti Miniatis misit, atque de Johanne consanguineo Vicedominorum interrogare monuit, et qualiter abbatiam praedictam acquisisset, quidve pro ea daturus esset nuntiaret; ideoque pecuniam, quam illi crediderat, illuc sibi mandaret.«

39. »Ad monasterium igitur sancti Miniatis praedictum Uberti legatus seu nuntius veniens, et [Col. 0721C] Johannem Vicedominorum consanguineum, perquirens, Deo concedente, Johannes Gualberti hoc modo propter eumdem Gualbertum patrem suum est illi nuntio deductus qui Gualbertus nihilominus Vicedominorum Florentiae erat et consanguineus. Cui Joanni Gualberto, cum nuncius ex parte Uberti pecuniam sibi commodatam quaereret, et qualiter ad abbatiae dominium ipse pervenisset exponeret, confidens quod ille esset de quo Ubertus dixisset, mox Joannes beatus, simplex et rectus ac timens Deum, et velut alius Job recedens a malo, crimine confratris et monachi Uberti erubuit satisque doluit, et nimis admirans dixit, exemplo Salvatoris fingens se longius ire: Hoc, frater, quod quaeris [Col. 0721D] Uberto deferendum, et episcopo ac Vicedominis dandum, tibi convenienter praebere non valeo, si non id ipsum coram ceteris monachis et fratribus dixeris, ut mihi testes possint fieri, quod, quod quaeris, Uberto mandaverim.

40. »Hoc igitur remedio contra morbum execrabilem dicti Uberti beatus Johannes est usus, more canti medici, volens contraria contrariis curare, ut ipse Ubertus videns publicum, quod credebat esse secretum, et sic nimio rubore confusus declinaret a dicto malo et faceret bonum, scilicet de eodem morbo poenitentiam agendo, et etiam ut monachi, qui sunt tamquam oves, viderent quomodo caute viverent sub eodem, quia hic non erat pastor sed mercenarius, cujus non sunt oves propriae, [Col. 0722A] quique videns lupum venientem, dimittit oves et fugit, quia mercenarius est, et non pertinet ad eum de ovibus, secundum evangelicam veritatem. Atque etiam sciebat, prout audiverat, scriptum esse in sacris sanctionibus, ut sicut Simoniaca pestis sui magnitudine alios morbos vincit secundum intellectum juris, ita sine dilatione, mox ut ejus signa per aliquam personam claruerint, de ecclesia Dei debeant eliminari atque propelli.

41. »Ergo cum fratres et monachi hoc cognoscerent Deo volente, atque Uberti legato cuncta referente, omnesque fere dolerent pariter et erubescerent, sanctus Johannes, zelo Dei succensus et fidei calore inflammatus armisque spiritualibus praecinctus dixit: Quid ergo dicemus, fratres, aut quid faciemus? [Col. 0722B] Qualiter hic ultra stabimus, aut quo ibimus? Ecce venditi sumus. Monasterium emitur. Honor ecclesiasticus, qui, Christo instituente, gratis est dandus ac gratis accipiendus, pecunia emitur, pecunia pariter acquiritur. Igitur, his dictis, quosdam ex monasticis et fratribus, hujusmodi Simoniacum execrantes per diversa monasteria statim collocans, cum uno eorum, quem sanctiorem credebat, et ideo eum plus ceteris diligebat, protinus ordinat, quomodo melioris vitae legibus se posset submittere, ac Simoniaci dominium abbatis evadere, cum ejus tyrannidi non valeret resistere.« Haec ille; quae quidem quoad substantiam vera esse arbitror, quia eamdem discessus causam antiquissimi vitae scriptores etiam memoriae prodiderunt. At suspicor, [Col. 0722C] quasdam circumstantias ab Andrea Januensi ingeniose esse excogitatas.

42. Mabillonius negat S. Joanni Gualberto hanc fuisse discedendi causam, et consequenter totam Andreae Januensis historiam falsitatis arguit in Annalibus Benedictinis tom. IV, ad annum Christi 1032, ita disputans. »Florentiae in Italia Lambertus piissimus antistes, rerum humanarum pertaesus, pastorali cura hoc anno abdicata, vitam monasticam amplexus est, quo in vitae genere incomparabile probitatis exemplum praesentibus posterisque usque ad obitum praebuit. Hoc exemplo Petrus Damiani in sua ad Nicolaum Papam epistola abdicationem et ipse suam comprobavit. Non ergo verisimile est, [Col. 0722D] Lambertum episcopum eum fuisse, qui ob Simoniae vitium Johanni Gualberto secedendi e monasterio sancti Miniatis occasionem praebuerit. Neque id tribui potest Athoni episcopo, Lamberti successori, qui praesul aeterna memoria dignus fuisse dicitur; idqueprobant egregia ejus facta, quae Ughellus refert, scilicet benefacta ejus tum in ecclesiam Florentinam, tum in Miniatense monasterium.«

43. Deinde, allato fragmento cujusdam instrumenti, quo laudatur Miniatense monasterium, sic pergit: »Quae omnia probant, longe aliam fuisse Johanni Gualberto recedendi ab illo monasterio occasionem, scilicet majoris perfectionis ac solitudinis studium, ut superius diximus. Extat ad Obertum ejus loci abbatem Benedicti IX epistola, qua omnes ejus [Col. 0723A] possessiones ab Hildebrando, Lamberto et Athone episcopis concessas confirmat. Lamberto successit Gerardus, natione Burgandio, qui ob praeclaras animi dotes ad Florentinum episcopatum promotus est, creatus demum pontifex sub nomine Nicolai II; quo episcopo, celeberrimum monasterium, sancti Salvii nomine insignitum, duobus ab urbe Florentia millibus, a Johanne Gualberto Vallumbrosani Ordinis institutore conditum est. Nullus in his locus est Simoniaco illi episcopo, qui Johanni secedendi occasionem praebuerit, qualis ab Athone in ejus Vita confingitur.«

44. Haec non incongrua sunt ut probent nullum ex his nominatis episcopis Simoniaca labe contaminatum fuisse. At durum mihi videtur propterea [Col. 0723B] B. Attoni fictionem objicire, et, quod durius est, B. Andreae scriptori coaevo fidem nolle adhibere. Malim ego credere hunc Simoniacum episcopum (quisquis is demum fuerit, nam beati Vitae scriptores nomen ejus non exprimunt,) in catalogo Florentinorum praesulum esse omissum, aut alios non recte collocatos, aut denique aliquem ex praedictis episcopis, antea Simoniae reum, resipuisse, ac postea peccati maculam munificis donationibus eluisse. Haec ultima conjectura non omnino improbabilis est: Sic enim legimus, Petrum Simoniacum, Florentinum episcopum, de quo postea pluribus poenitentia ductum, religiosam vitam duxisse. Sic Gregorius VII Rodulpho Simoniaco Sueviae Duci scribit lib. 2, epist. 45. »Ad [Col. 0723C] correctionem tuam tibi intimamus, ut quantumcumque pretii te pro disponendis in ecclesia clericis accepisse recordaris, aut in utilitates ejusdem ecclesiae, si attinere ei videtur, aut in usus pauperum expendas ut, nulla in te reprehensibilitatis macula remanente, inter electos regni coelestis cives adscribi merearis.«

45. Minus urget, quod ad confirmandam suam opinionem ex Ughellco adducit Mabillonius in iisdem Annalibus tom. IV, ad annum Christi 1038. »Ex iisdem litteris,« scilicet Ittae abbatissae sancti Hillari, »innotescit causa, ob quam Johannes cum sociis e suo monasterio recessit; nempe solitudinis amor et studium vitandae populi frequentiae, qui ad sancti Miniatis monasterium confluebat. Sic enim [Col. 0723D] Itta in praedictis litteris loquitur, ubi quaedam praemisit de viris sanctis, qui ad pie sancteque vivendum omnia relinquunt: de quorum collegio« inquit »quosdam viros de sancti Miniatis monasterio, quos vobis bene notos esse credimus, in eremo, quae Vallis Umbrosa vocatur, sicut vos scitis, suscepimus in loco qui dicitur Aqua Bella, in proprietatem scilicet nostri monasterii, quod est in honore sancti Hillari sito Alfiano; qui meliorandae vitae gratia, coenobium, quod multa populositate frequentabatur, relinquentes, in loco solitario vitam sanctam actitare maluerunt. Ex quibus confirmatur id, quod superius diximus, Johannis causam secessus non fuisse, ut Simoniacos vitaret.«

46. Verum, ut dixi, non multum haec urgent: nam [Col. 0724A] Itta abbatissa unam causam memorans, alteram non excludit. Imo fieri potuit, ut maluerit S. Joannes in loco solitario vitam agere, quam sub Simoniaco abbate, ab hominibus saecularibus multum frequentato vivere. Certe monasterium S. Miniatis decem annis ante ab omni saeculari strepitu fuisse remotum probat ex verbis Lamberti episcopi Florentini ipse Mabillonius tomo citato ad annum Christi 1028: »Annus decimus quintus erat, inquit, ex quo Hildebrandus Florentinus antistes sancti Miniatis monasterium instauraverat, cum Lambertus ejus successor, non modo sui decessoris munificentiam probavit, sed etiam novis donationibus auxit, hac maxime adductus ratione, quod hic locus tanto esset salvandis animabus habilior, quanto et a saeculari tumultu [Col. 0724B] remotior, et sanctorum ibi quiescentium religione sacratior.« Adde quod haec solitudinis observantia etiamnum perseverarit anno 1032, teste Attone episcopo Florentino, cujus haec verba affert Mabillonius tom. IV ad annum 1032. »Fiunt ibi nempe laudes assiduae et obsecrationes juges et orationes continuae pro salute viventium, seu etiam morientium fidelium, quae in conspectu divinae clementiae tanto acceptabilius assumuntur, quanto et voluntate et opere, fratres ibi famulantes a saecularibus curis constat fore [id est esse cum una causa alteram non excludat] remotiores.«

46. Non video quomodo haec cum saecularium hominum frequentia in litteris Ittae abbatissae anno [Col. 0724C] 1039 memorata cohaereant, nisi quis dicat regularem disciplinam, forte per abbatem Simoniacum et saecularibus placere cupientem, relaxatam ac pessumdatam fuisse. Ab hac sententia non abhorret Carolus Sigonius de Regno Italiae lib. 8, ad annum Christi 1030 (chronologiam ejus non defendo) ita scribens. »Joannes Gualbertus honesto loco Florentiae natus, cum, humanis despectis rebus, monasterium iniisset, nec satis monachorum, quibuscum vivendum erat, solutam disciplinam probasset, egressus inde in jugum montis Apennini se contulit, atque in loco, qui Vallis-Umbrosa dicebatur, sedem novo monasterio collocavit, ibique se, sociosque suos legibus vitae severioribus obligavit. Inde congregatio monachorum Vallis-Umbrosae profecta.« Jam de praeclari [Col. 0724D] hujus Ordinis institutione ac laude agendum est.



§ V. Ordinis Vallumbrosani institutio, incrementum, privilegia ac laudes.

»Vallumbrosa,« inquit Mabilio, »seu Vallimbrosa et Vallis-Umbrosa ab opacis, quae montium dorso incumbunt, vallemque subjectam adumbrant abietum silvis sic dicta, dimidii diei itinere ab urbe Florentia in Alpibus Appenninis, medio Florentiam inter et Camaldulensem eremum intervallo, sita est, tergo montis imposita, cujus vallem Vicanus amnis seu torrens praeterfluit.« In hac solitudine S. Joannes Gualbertus instituit religiosam congregationem, ex qua prodierunt multi viri, tum doctrina tum sanctimonia insignes, quorum D. Venantius Simius texuit catalogum, Romanis typis anno 1693 excusum. Primo [Col. 0725A] S. Pater Joannes more Camaldulensium separatas exstruxit casas, quas pluribus describit Andreas Januensis et Xantes Perusinus, quarumque figuram exhibet Didacus Franchius Historiae suae lib. 5, pag. 101. Ex his parvis initiis paulatim crevit monasterium, tandemque anno 1637 a R. D. abbate Averardo Nicolino magnifica exstructa est fabrica, quam aeri incisam videre licet apud Didacum Franchium in Indice. Mabillonium in Annalibus tom. IV, pag. 421 et in ejusdem itinere Italico tom. 1, pag. 184.

49. Nascentem hunc Ordinem, praeter Conradum Imperatorem aliosque, pia liberalitate fovit Itta S. Hilari abbatissa, ut constat ex litteris donationis, quas integras profert Ughellus tom. III Italiae sacrae, col. 299. Post mortem vero sancti Institutoris, viri [Col. 0725B] ac feminae principes eamdem Congregationem pturimis donis auxerunt, ut videre est apud Mabillonium in observationibus ante Vitam S. Joannis Gualberti saec. VI Benedictino, Part. 2, pag. 267, et apud Ughellum tom. III Italiae sacrae, col. 286. Nec minori benevolentia hanc sacram familiam prosecuti sunt summi Pontifices, quorum diplomata passim sunt obvia. Bulla Urbani II, quae exstat apud Laertium Cherubinum tom. I Bullarii, pag. 14 et 15 eximias hujus Ordinis laudes et singulares plane praerogativas continet. Privilegia huic Ordini concessa varii posteriorum saeculorum Pontifices confirmarunt, quorum Bullas auctores Vallumbrosani aliique diplomatum collectores plerumque exhibent, ad quos curiosum lectorem remittimus.

[Col. 0725C] 50. Non possum tamen quin ex iis quaedam ad hujus Ordinis honorem maxime spectantia breviter excerpam. Urbanus II Bullam »dilectissimis filiis universae Vallis-Umbrosanae congregationis« anno 1090, datam sic auspicatur: »Cum universis sanctae Ecclesiae filiis ex Apostolicae Sedis auctoritate ac benevolentia debitores existamus, illis praecipue locis atque personis, quae specialius ac familiarius Romanae adhaerent Ecclesiae, quique ampliori religionis gratia eminent, propensieri nos convenit caritatis studio imminere. Quia igitur, divina propositum vestrum praeveniente ac subsequente clementia, Religionis vestrae simplicitas bonae opinionis odorem in locis et prope et longe positis aspiravit: Nos vestro [Col. 0725D] provectui, annuente Domino, provectus adjungere cupientes, coenobium vestrum pro B. Mariae semper Virginis reverentia, cui dicatum est, in Romanae Ecclesiae proprietatem et tutelam, atque protectionem Apostolicae Sedis accipimus; et Apostolicae illud auctoritatis privilegio munientes, ab omnium personarum jugo liberum permanere decernimus.«

51. Alexander IV, teste Franchio lib. 7, pag. 198, etiam constantem hujus Congregationis amorem erga Apostolicam Sedem sic laudat: »Pro speciali devotione, quam habetis ad Romanam Ecclesiam, matrem vestram, sustinuistis in personis injurias, et in possessionibus et in aliis bonis vestris non modicum detrimentum.« Denique ut plurimos alios praeter eam, Julius II anno 1507 privilegia a praedecessoribus [Col. 0726A] suis huic Ordini concessa confirmans, et nova communicans, hujus gratiae conferendae causam sic indicat: »Nos igitur qui Ordinem et congregationem Vallis Umbrosae hujusmodi, propter uberes fructus, quos in militanti Ecclesia in divinis contemplandis et assiduis orationibus ac precibus ad Deum producere noscuntur, in visceribus charitatis et dilectionis nostrae complectimur.« Bulla haec integra legi potest apud Laertium Cherubinum tom. I Bullarii, pag. 426. Cum hic nobis diutius haerere non liceat, honorifica aliorum de hoc Ordine testimonia proferamus.

52. Quantae venerationis ob vitae sanctimoniam fuerit hujus religionis inceptor, liquet inter alia ex eo, quod Bonizo episcopus Sutrinus, postea Placentinus, [Col. 0726B] tandemque martyr, cujus Mss. servantur in Bibliotheca Caesarea, teste Lambecio lib. 2, pag. 790, octo sententiarum libros ex S. Augustino excerptos viventi S. Joanni Gualberto dedicaverit. Mortuo sancto Patre, idem sanctitatis odor in filiis perseveravit: testantur quippe antiqui scriptores, quanta morum integritate ac pietatis laude haec Congregatio suo tempore floruerit. Juvat hic quorumdam testimonia audire. In vita S. Ayberti, ab auctore coaevo scripta, quam illustravit noster Henschenius tom. I Aprilis, pag. 675, ita narratur: »Qui cum Romam venissent, dictum est eis, sanctae memoriae Urbanum« (is est hujus nominis II, electus anno 1088) »quem petebant, esse Beneventi. Quod audientes Domnus Aybertus et frater Joannes, non [Col. 0726C] ausi sunt arripere tam longum iter, tum quia diffidebant viribus corporis, tum quia frater Joannes infirmabatur; ideoque consilio et benevolentia praedicti abbatis in Umbrosam Vallem secesserunt, ibi eum, dum rediret, praestolaturi.

53. »Ubi quidem monachos mirae continentiae et exquisitae vitae invenerunt, qui super eos viscera pietatis effundentes ac benigne suscipientes, perpetuo illos secum retinere studuerunt: Monachi enim isti, de quibus agimus, ut multorum sinceritas testatur, sunt firmiter et perfecte regulam S. Benedicti observantes, de labore manuum viventes, multis et variis laboribus incessanter spe coelestis vitie corpora afficientes, in rigore disciplinae severa caritate [Col. 0726D] fervidi, in peregrinis et pauperibus suscipiendis benigni, in sepeliendis fratribus pii, insuper omni genere religionis praeclari, et (ut duo praedicti viri fatebantur) omnibus monachis, quos hactenus viderant, sanctitate praeferendi. Qui cum eis per aliquot temporis spatium demorantes, ab illis multa documenta recte vivendi, ut ipsi testabantur, susceperunt.«

54. Comitissa Mathildis in litteris anno 1100 Florentiae datis, contra iniquas quorumdam vexationes defendit eosdem monachos Vallumbrosanos, »quorum vitam,« inquit, »nostro tempore prae ceteris excellentius fulgere cognovimus, eorumque laudabilem sanctitatis famam ubique redolere non surda aure persensimus.« Anselmus episcopus Havelbergensis [Col. 0727A] lib. 1, cap. 10 Dialogorum, quos edidit D. Lucas Acherius tom. XIII Spicilegii ita loquitur: »Nec diu est, quod in alio loco, qui vocatur Vallis Umbrosa juxta Perusinos montes surrexit congregatio monachorum valde religiosa, a ceteris qui vocantur monachi novo Ordine et novo habitu differentes, et multos habent suae formae sequaces.« Habitus, de quo hic scriptor agit, tum erat ferruginei coloris, quem R. D. Blasius de Milanesiis Generalis circa annum 1500 in nigrum commutavit, ut fusius ostendit Franchius lib. 7, pag. 186. Unde refelli non meretur duplex error cujusdam recentioris heterodoxi, qui imperite scribit colorem Vallumbrosanorum monachorum olim fuisse caeruleum (in hoc primo errore ducem habet Polydorum Virgilium [Col. 0727B] lib. 7, de Invent. rer. cap. 2) ac nostro tempore esse violaceum. Hic, si umquam, caecus udicat de coloribus

55. De habitus mutatione ita canit Aemilius Acerbus in panegyri S. Joannis Gualberti:

»Mutavit Vallis veteres Umbrosa colores:
Felix si mores, et coeli servat amores.«
At religiosam hanc congregationem mores ac coeli amores conservasse, testatur Ughelli elogium, quod hic tamquam dictorum anacephaleosin, et omnium, quae dicit poterant, synopans subjicio. Sic habet tom. III Italiae sacrae, col. 283: »Traxit is Ordo nomen suum a loco, in quo primum monasterium, nimirum in subjecta valle, densiore umbra obsita, projectaque ab insurgentibus hinc inde asperrimis [Col. 0727C] montibus excitatum est in eo loco, cui Aqua Bel a nomen est, quem ipsi nobilissima Itta Hilarianae domus in Fesulana dioecesi abbatissa, ex Guidonum Comitum familia procreata, liberaliter tradidit.

56. »Distat tantummodo duodecim a Florentia milliaribus nobilissimum hoc monasterium, quod postea, cum Viri sanctissimi virtus late spargeret se, ac circumferret, ejusque probitate successores non desciscerent, maximis opibus, ut in eo divini cultus gloria efflorescet, amplificatum est, atque caput extitit nobilissimae Congregationis Vallumbrosanae, quae brevi non modo tota Hetruria, verum etiam tota Italia se diffudit, maximosque Ecclesiae fructus at ulit, novum D. Benedicti institutis monasticis [Col. 0727D] splendorem peperit, Hetruriaeque maximum decus affudit: extulere enim sese ex ea familia innumeri viri sanctitate ac scientia conspicui, quos praeclarae virtutes ad summas ecclesiasticas dignitates erexere. Tument praeclaris illorum gestis historicorum monumenta, quae hic recensere supervacaneum est. Servavit hactenus is Ordo suum splendorem: Serenissimi principis Caroli Medicei episcopi Cardinalis Tusculani clientelae hodie commendatus est, et ab Ascanio Tamburino abbate Generali maxima laude administratur; quem virum insignis doctrina cum aliis naturae dotibus et ornamentis, suavitate morum, prudentia singulari, conjuncta, non minus quam libri eruditissimi de abbatum abbatissarumque jure ab ipso typis cusi commendant. Exomere [Col. 0728A] a Dioecesani jurisdictione hanc religiosam familiam a primis ejus incunabulis Romanorum Pontificum amor ac studium, qui postea celeberrima in eam privilegia contulere.«

57. Quomodo hic Ordo in Galliam propagatus sit, liquet ex Patriachii Bitturicensis capite LXI, quod a Labbeo nostro editum est initio tomi secundi in Nova Bibliotheca Manuscriptorum librorum, ubi traduntur sequentia: »Quidam nobilissimus ac strenuissimus comes ab Hierusalem reversurus in Franciam, unde cum ceteris Christianis illuc fuerat profectus, Romam ingressus, facile obtinuit a summo Pontifice sibi donari reliquias sanctorum martyrum Cornelii et Cypriani. Tum vero impetratis etiam ex florentissima monachorum Congregatione Vallis Umbrosae [Col. 0728B] aliquot devotis fratribus, quorum Prior vocabatur frater Andreas, vir maxima conservandae religionis constantia clarus, illustrissimus Comes voti compos, laetissimusque ad suos penates regressus; amplifica liberalitate praedictos religiosos viros curavit, dansque illis optionem eligendi locum idoneum pro aedificando monasterio infra suae ditionis metas concessit, statuitque tanti operis impensas de suis facultatibus accipi. Quo quidem coenobio in Aurelianensi territorio celeriter magnificeque constructo, non solum illud vir admodum nobilis sanctorum martyrum Cornelii et Cypriani sacris reliquiis insignivit, verum etiam de suis redditibus ipsum locum munifice ac nobiliter dotavit, instituens ut deinceps idem monasterium appellaretur Corneliacum.

[Col. 0728C] 58. »Jamque velut balsami fractum alabastrum admirabilis virorum Dei opinio mire fragrans, brevi per totam Aquitaniae provinciam diffundebatur; quorum exemplo plurimi cujusvis conditionis homines attracti et illecti, contemptis ac spretis vani hujus mundi illecebris, se ultro suavi Christi jugo submittentes, ad bravium supernae vocationis certatim contendebant. Venerabilis enim pater Andreas, in quo totius religionis forma, nec non totius moderationis gratia renitebat, facile inducebat singulos, qui ad se convertebantur, suimet notitiam recipere, psalmis et hymnis vacare, terram sui cordis jugi cultu et exercitiis indesinentibus excolere, caelibem castamque vitam, omnibus mortalibus praecipue desiderabilem, aemulari atque sectari. Quid multa? Ita [Col. 0728D] brevi abrenuntiantium saeculo coaluit numerus, ut in arido et squalenti campo videretur seges fecunda, ac laeta Domini Sabaoth vinea succrevisse, jam suas propagines longe lateque dilatatura. Unde vir Domini Andreas plura diversis in locis monachorum conventicula, quae nunc Prioratus vocantur, instituit, et erexit precibus quorumdam nobilium virorum, ultro ei offerentium ea quae ad quietam religiosorum vitam pertinent.

59. »Denique silvam quamdam quercubus et fagis densissimam intra Bituricensis dioeceseos fines reperiens, facto primum ibidem tugurio, animo ejus incessit hanc suae peregrinationis ultimam facere mansionem; ubi sane, cuicumque divinitus inspitali [Col. 0729A] convertebantur, ab ipso secundum divi Patris Benedicti regulam instituendi, sibimet casas circa magistri tuguriolum compingentes, rei effectu locum ipsum deinceps Casale benedictum appellandum censuerunt. Qui tandem adjuti ope quorumdam principum, ac devotorum fidelium eleemosynis basilicam et universas monasterii officinas, Deo auxiliante, consummaverunt. Quo Dominus Leodegarius Bituricensis archiepiscopus venire dignatus, ecclesiam quidem in honorem intemeratae Virginis Mariae Dei Genitricis ac beatissimorum Apostolorum Petri et Pauli solemniter dedicavit; ipsum vero Reverendum Patrem Andream in abbatem primum Casulis benedicti confirmavit ac benedixit.«

60. Mirum est hunc Andream Venantio Simio in [Col. 0729B] Catalogo virorum illustrium Vallis-Umbrosae praetermissum esse; praesertim cum in Epistola encyclica a monachis Casalis Benedicti post ejus mortem scripta, et jam a Luca Dacherio edita tom. II Spicilegii pag. 518, egregium habeat elogium, ex quo haec pauca excerpimus. »Fratres carissimi, pro Domno Andrea, abbate nostro, fratre vero vestro, piissimas aures omnipotentis Dei nobiscum pulsare satagite, quatenus cui devota mente servivit, dum spiritus membra vegetavit, inhaerere membris corporis a vita destitutis perpetualiter valeat. Hic etenim beatus vir, anno ab Incarnatione Domini nostri Jesu Christi millesimo centesimo duodecimo indictione quinta, duodecimo Kalendas Februarii, explevit [Col. 0729C] naturae jura, mortis persolvens debita . . . . . Primus quoque abbatiam nostram, quae vocatur Casale Benedictum construxit, pluresque cellulas sibi suppositas, scilicet Corneliacum, Contras, Altaria, S. Benignum, Beescam, Polinas, S. Anianum, Cambonum, Salviniacum.« Qui de hoc abbate, et aedificatis ab eo monasteriis, praesentique eorum statu magis distinctam desiderat notitiam, consulat Annales Benedictinos tom. V, pag. 254, 297, 316, 468, 577. Nobis enim non licet hic singula transcribere, ne in nimiam molem excrescat Commentarius.

61. Si quis etiam de illustri Ordine Valtumbrosano, et orta ex eo post mortem sancti fundatoris religiosarum feminarum familia, plura nosse cupit, adeat Eudoxium Locatellum, qui primo Italici operis [Col. 0729D] sui libro vitam et miracula S. Joannis Gualberti, secundo Generalium Vallumbrosanorum ac Beatorum gesta complexus est. Videri etiam potest Didacus Franchius, qui Vitam sancti Patris sui duodecim libris Italicis vulgatam copiosis notis illustravit. De eodem Ordine egerunt Ascanius Tamburinus de jure abbat. Disp. 24, quaest. 5, num. 20. Silvester Maurolycus in Oceano omnium Religionum lib. 2, pag. 120. Paulus Morigia in Historia Religionum cap. 26. Ignatius Guiduccius in Vita S. Humilitatis, Gabriel Bucelinus in Menologio Benedictino, Silvanus Razzius in Vitis Sanctorum et Beatorum Hetruscorum, Philippus Bonannius in Catalogo Ordinum religiosorum, ac post alios Anonymus Gallus, qui a paucis annis de omnibus Ordinibus [Col. 0730A] Religiosis ac Militaribus octo tomos, aeneis figuris decoratos, Gallice vulgavit.



§ VI. S. Joannis Gualberti scripta et preces.

(Quae hic sub num. 62-83 sequuntur, seorsim edimus infra.)



§ VII. Gesta S. Joannis contra Simoniacos.

Divina providentia videtur S. Joannem Gualbertum servasse luctuoso tempori, quod S. Petrus Damiani pag. 1, epist. 15, ad Alexandrum II Romanum pontificem ita deplorat: »Totus itaque mundus hoc tempore nihil est aliud nisi gula, avaritia, atque libido; et sicut olim trifariam divisus est orbis, ut tribus simul principibus subjaceret, ita nunc genus humanum, heu proh dolor! his tribus vitiis servilia colla substernit, eorumque quasi totidem tyrannorum [Col. 0730B] legibus obtemperanter obedit.« De Simoniaca autem peste ita testatur Nicolaus II, in decreto contra Simoniacos, quod a Labbeo nostro refertur tom. IX Conciliorum, col. 1010. »Quia igitur usque adeo haec venenata pernicies hactenus inolevit, ut vix quaelibet ecclesia valeat reperiri quae hoc morbo non sit aliqua ex parte corrupta, eos qui usque modo gratis sunt a Simoniacis consecrati, non tam censura justitiae, quam intuitu misericordiae in acceptis ordinibus manere permittimus; nisi forte alia culpa ex vita eorum contra canones eis existat. Tanta quippe talium multitudo est, ut dum rigorem canonici rigoris super eos servare non possumus, necesse sit ut dispensatorie ad piae condescensionis studium nostros [Col. 0730C] animos ad praesens inclinemus. Ita tamen auctoritate sanctorum apostolorum Petri et Pauli omnimodis interdicimus ne quando aliquis successorum nostrorum ex hac nostra permissione regulam sibi vel alicui assumat, vel praefigat: Quia hoc non auctoritas antiquorum Patrum jubendo aut concedendo promulgavit, sed temporis nimia necessitas permittendum a nobis extorsit.« Ex his facile eruditus lector colliget, qualia tunc fuerint tempora.

85. Eorumdem temporum calamitatem B. Andreas sancti nostri discipulus in vita S. Arialdi martyris ita graphice describit: »Erat tunc ordo ecclesiasticus in tot erroribus seductus, ut ex illo vix quispiam existeret, qui in suo loco veraciter reperiri posset. Nam alii cum canibus et accipitribus huc illucque [Col. 0730D] pervagantes, suum venationi lubricae famulatum tradebant; alii vero tabernarii et nequam villici, alii impii usurarii existebant: cuncti fere cum publicis uxoribus sive scortis suam ignominiose ducebant vitam; omnesque quae sua erant, non quae Christi, quaerebant: nam, quod sine gemitu dici vel audiri nec potest nec debet, universi sic sub Simoniaca haeresi tenebantur impliciti, quatenus a minimo usque ad maximum nullus ordo vel gradus haberi posset, nisi sic emeretur quomodo emitur pecus. Et, quod est nequius, nemo tunc, qui tantae perversitati resisteret, apparebat: sed, cum lupi essent rapaces, veri putabantur esse pastores.«

86. Inter rapaces istos lupos erat episcopus Florentinus Petrus nomine, cujus sacrilegum Simoniae [Col. 0731A] crimen sic erupisse tradit Andreas Januensis in vita S. Joannis Gualberti cap. 62. »Circa haec tempora contigit, ut quidam nobilis vir nomine Teuzo Mediabarda, pater videlicet Petri episcopi Florentini, venit de Papia Florentiam causa visitandi dictum filium suum. Cui Florentini clam insidiantes tentando dicere coeperunt: Domine Teuzo, multum pretii pro filii tui dignitate regi contulisti? Quibus ille, utpote simplicissimus homo coepit jurejurando dicere: Per corpus S. Syri nec unum molendium potest homo in domo domini mei regis habere sine magno pretio, nedum talem consequi episcopatum. At illi hoc audientes alacres et avidi rem sciscitari rursus expostulant dicentes: Dic ergo, si placet tuae nobilitati, quantum summae pecuniae potuit haec res constare [Col. 0731B] tibi? At ille: Per sanctum Syrum sic tria millia libras, potestis bene scire, me propter hunc episcopatum acquirendum dedisse, sicut unum valetis credere nummum. Iis auditis, certi redditi tali testimonio coeperunt haec ubique pandere verba.«

87. Cum inter alios S. Joannes Gualbertus rem hanc cognovisset, statuit cum suis sacrilegum episcopum omnibus viribus oppugnare et Simoniacam haeresim ubique extirpare; quae quia fusius ac certius ab auctore coaevo narrantur, ejus narrationem hic inserendam esse censui. Is est Desiderius abbas Cassinensis, postea Victor III, qui litem suo tempore agitatam sic exponit lib. 3 Dialogorum: »Quod Dominus in Evangelio dicit: Pater meus usque modo [Col. 0731C] operatur et ego operor, quotidie cernimus adimpleri, et antiqua novis temporibus miracula innovari. Haec itaque, quae dicturus sum, adeo clara sunt, ut non solum in Florentina dioecesi, in qua facta noscuntur, verum etiam in tota Tuscia ac in urbe, quae caput mundi est, Roma constet esse notissima. Petrus quidam clericus est, qui occulte data pecunia regio adminiculo in praedicta Florentina civitate cathedram episcopatus accepit. Cum denique a clericis et populo, ut episcopum decebat, benigne fuisset susceptus, post non multum spatium temporis fama per ejusdem episcopatus dioecesim increbuit, quod simoniacae haeresis peste foedatus, quod gratis Domino jubente accipere et dare statutum est, pecunia mercatus fuerit.

[Col. 0731D] 88. »Cumque tam horrenda et tam execranda fama primitus ad religiosorum, dehinc ad aures vulgi pervenisset, coeperunt se plures ab ejus communione subtrahere; Romanoque pontifici, quaecumque super hac re cognoverant, divino exardescente zelo, studuerunt intimare; qui episcoporum consilio congregato, eumdem episcopum, ut rem diligenter agnosceret, convocavit. Sed cum se synodo praesentasset, accusatoribus undique acclamantibus, sacramento sese purgare nitebatur. Cumque coram praesentibus res aliquantulum agitata fuisset, datae induciae sunt, ut per easdem forsitan inductus divi um expavescens judicium, quod pertinaciter negabat, humiliter confiteretur, quatenus ab aeterno non removeretur altari, si ab hoc praesenti, cui ministrare juste non [Col. 0732A] poterat, se abstinuisset. Interim populus in duas dividitur partes, quarum altera, quae amorem Dei muneribus praeferebat, clericos et religiosos monachos, qui contra episcopum rem comprobandam susceperant; altera, quae munera et favorem diligebat, episcopum est secuta.«

89. »Cum crebro igitur inter se altercaretur populus, et altera alteri obstaret parti, in tantum exorta augebatur contentio, ut inter se dimicantibus saepe etiam usque ad effusionem sanguinis venirent. Cumque haec diutius agerentur, et neutra pars parti cederet, Joannes reverendissimus abbas monasterii, quae Umbrosa Vallis dicitur, saepe ad hunc conflictum advocatus, zelo Dei ductus, suis cum monachis veniebat, qui exhortando, praedicando, divini examinationem [Col. 0732B] judicii intentando, episcopum admonere non cessabat, quatenus ex perpetrata culpa poenitentiam ageret, et sacerdotio minime legaliter acquisito, humiliter cederet, nec sibi suisque subjectis, quibus incremento esse debuerat, detrimento foret. Illud de Evangelio ei saepe proponens, quomodo Dominus Jesus vendentes et ementes columbas de templo projecerit, cathedrasque subverterit, et aes nummulariorum effuderit, videlicet demonstrans, ut quicumque Spiritus sancti donum, quod per columbam significatur, ductus avaritia vel vana gloria elatus, pretio acquirere vel vendere tentaverit, ab illo coelesti templo et aeterno altari se procul dubio eliminandum noverit.«

90. »Sed ille nihilominus praesentis vitae honoris [Col. 0732C] cupidus pro nihilo monita sancti Viri ducebat, imo potius pertinaciter et armis et verbis omnibusque modis, quibus poterat, se defendere nitebatur. Cumque idem venerabilis abbas incassum procedere sua verba videret, utraque parte populi advocata: Quoniam, inquit, verba non prosunt, veniamus ad signa: construatur rogus et igne supposito accendatur, per quem unus e nostris ingrediatur, ut utrum vera an falsa sint, quae de episcopo dicimus, Domino discernente, probetur. Placet utrique parti sententia. Rogus mox duodecim pedum mensura construitur, intra quem parva semita, qua unius tantum hominis persona transire posset, relinquitur, quae etiam ex accensis lignis, ne ibi aliquis locus a flamma vacaret, [Col. 0732D] consternitur. Interim autem dum haec praeparantur, praefatus abbas Joannes Petro suo discipulo reverendissimo videlicet viro, qui postmodum in Albanensi urbe episcopus ordinatus est, quique etiam adhuc superest eamdem ecclesiam regens, praecepit, ut indutus sacris vestibus omnipotenti Deo sacrificium offerret, et sic demum confisus de misericordia Dei, per accensi rogi flammas indubitanter intraret. Qui jussis Patris obtemperans, postquam sacrificium Deo obtulit, casulam se exspolians, ad ignem venit et magna voce: Oro, inquit, Deus omnipotens, si Petrus, qui episcopus dicitur, Simoniaca est peste foedatus, ne ecclesia tua amplius polluatur, judicio sancti Spiritus tui ostende virtutem, illaesum me per hunc ignem transire concede: quod si nos fallacia [Col. 0733A] pleni, causa invidiae ducti hanc contra eum tulimus quaestionem, ardor istius ignis me tua gratia derelictum consumat.

91. »Haec dicens, et sanctae Crucis se signaculo muniens, per medias flammas constanter ingressus est. Cum igitur undique esset flammis circumdatus, ita ut a nemine prorsus videretur, et omnes eum jam consumptum putarent, subito ex alia parte, Christi comitante gratia, egrediens prosilivit; ita ut non modo vestimenta ejus, sed ne capillus quidem laesus ab igne in aliquo videretur. Sed, ut idem venerabilis vir postea referebat, cum per medias flammas graderetur, mappula de manu ejus cecidit; cumque jam pene egrederetur ex igne, vidit se mappulam in manibus non gestare, ac in ignem sibi eam cecidisse considerans, [Col. 0733B] per medias iterum flammas revertitur, et secum mappulam extrahens reportavit. Tunc omnes, qui aderant, viso tam maximo, tam obstupescendo miraculo, immensas Deo gratias agentes, mox diversa pars una effecta, praefatum episcopum de ecclesia pellunt; qui postea poenitentia ductus, mutata veste sub sanctae conversationis regula religiosam agere vitam visus est.«

92. Congruunt haec cum epistola cleri ac populi Florentini, quae in Actis infra refertur cap. 8. Sed hic scrupulum movet P. Christianus Lupus in Decretis ac Canonibus synodorum Generalium ac Provincialium part. 5, pag. 26, ubi sic secum disputat: »Quaestio est an ista epistola« (nempe cleri et populi [Col. 0733C] Florentini) »fuerit scripta ad Alexandrum secundum? Affirmat et laudatus Atto, et ipsa epistolae inscriptio.« Tum, allatis Actorum verbis, ita sibi respondet: »Respondeo, ipsam epistolam clamare aliud: Etenim paratum intraturo monacho ignem exponit, et subjungit: His visis, clamor omnium in coelum attollitur, Kyrie eleison flebilissime pleno ere cantatur, Jesus Christus celeberrime ut exsurgat, causamque suam defendat, oratur; Maria ejus mater, ut hoc sibi suadeat, multum a viris, plurimumque a feminis supplicatur; Petri apostoli nomen, quo Simonem perdendo damnet, millies ingeminatur; Gregorius Urbis praesul, ut ad suas verificandum properet sanctiones, ab omnibus oratur.« »Hic Gregorius est omnino noster Gregorius septimus, et [Col. 0733D] ista ejus sanctio est omnino praesens decretum, quo vetuit audiri ac percipi divina Officia episcopi, aut clerici palam Simoniaci. Quapropter haec ignea probatio non sub Alexandro fuit facta, sed sub septimo Gregorio. Et ita affirmat accuratissimus scriptor Bertholdus presbyter Constantiensis ecclesiae.«

93. Dum singula haec ejus argumenta examino, infirma admodum esse sentio ad evertendam Florentinae epistolae inscriptionem, antiquitatis auctoritate atque potissimum B. Andreae Strumensis abbatis testimonio suffultam. Imprimis in Bertholdo Constantiensis ecclesiae presbytero nullum hactenus verbum reperire potui quod P. Lupi opinioni faveat. Dein non video tam solido fundamento niti, quod satis rotunde pronuntiat: »Hic Gregorius est omnino noster [Col. 0734A] Gregorius septimus, et ista ejus sanctio est omnino praesens decretum.« Nam praeter varia argumenta, quae ex S. Joannis Gualberti obitu et Gregorii septimi electione contra hanc sententiam formare possem, unde quaeso constat Gregorium VII tunc viventem hic compellari? Cum hic Christi, B. Virginis ac S. Petri auxilium imploretur, nonne satis probabile est a Florentinis S. Gregorium Magnum, sanctissimum olim Urbis praesulem, et acerrimum Simoniae oppugnatorem invocari, ut defendat sua contra Simoniacos decreta, quae plurima edidit, ut videre est in ejus Vita ad diem XII Martii in Actis nostris illustrata, et apud Baronium, Labbeum aliosque. Omitto hic alia quae P. Lupus congerit, ut probet hoc miraculum sub Gregorio VII contigisse. Inter [Col. 0734B] alia operose ostendit Petrum Igneum non ab Alexandro, sed a Gregorio in Cardinalium numerum fuisse adscitum, quod nemo negat. Sed quid hoc ad rem? Nihil enim impedit quominus id sub Alexandro contigerit, et postea Petrus Igneus a Gregorio VII Alexandri successore ad Cardinalitiam dignitatem sit evectus.

94. Pluribus opus esset, si hic locus postularet, discutere hanc igneam S. Petri probationem, quam modernus quidam hypercriticus in Legenda sua Gallica nimis audacter more suo libereque carpit vocans »audax facinus, quo monachus Deum tentare ausus est.« Deinde acsi S. Joannem Gualbertum ab hac culpa eximere vellet, imperite addit: »Nobis sufficit, Sanctum nostrum in hoc facto nullam partem habuisse, praeter orationem, qua Deum precabatur, [Col. 0734C] ut suam Ecclesiam a scandalo, quod patiebatur, liberaret.« Imperite, inquam, haec addidit: Nam si haec fuisset Dei tentatio, ut contendit, nonne eam S. Joannes utpote abbas et Petri superior prohibere debuisset? Tantum autem abfuit, ut hanc igneam probationem prohibuerit, ut potius ejusdem primus auctor fuerit: Quippe, teste Desiderio supra citato, dixit Joannes Abbas: »Construatur rogus et igne supposito accendatur; per quem unus e nostris ingrediatur.« Ac praeterea: »Petro suo discipulo . . . . praecepit, ut . . . . confisus de misericordia Dei, per accensi rogi flammas indubitanter intraret.« An hic nil praeter preces, quas S. Joannes Gualbertus pro Ecclesia fundebat?

[Col. 0734D] 95. Multis Sanctorum exemplis id factum defendi posset; sed cum potissimum ad Petrum Igneum spectet, fusius de eo disceptari poterit in Supplemento Februarii, ad diem ei sacram, ejus mensis VIII, quoniam jam de cultu illius sufficienter ex Officiis propriis Florentinis constat. Interim si quis cavillari velit, habeat responsum ex Suarezio nostro tom. I, de Religione lib. I, de Irreligiositate cap. 2, ubi agens de petitione miraculorum sic loquitur: »Quod si aliquando Sancti hoc fecisse videntur, credendum est id non fecisse sine speciali Spiritus sancti impulsu, ut de Abraham dixit D. Thomas, et de Elia mihi videtur esse indubitatum. Et idem credo, quoties lego aliquos sanctos viros petiisse a Deo signum aliquod publicum ad confundendum [Col. 0735A] aliquem haereticum, aut veritatem fidei confirmandam.



§ VIII. Quid sentiendum sit de miraculo quo Gregorio VII, S. Joannem Gualbertum reprehendere volenti, contigisse narratur.

Nodus hic occurrit plus quam Gordius, quem solvere non valco, scindere vix audeo. Ut autem nodi implicationem lector clare videat, breviter eam hic praemitto. Beatus Andreas num. 68, et B. Atto num. 49, narrant in Actis infra dandis, Gregorium VII, cum adhuc archidiaconus esset, venisse ad S. Joannem Gualbertum, ut eum praemeditatis ad injuriae speciem verbis objurgaret, atque ita de illius virtute experimentum caperet; verum, cum ad eum accessisset, omnium dicendorum ita fuisse [Col. 0735B] oblitum, ut ad ejus conspectum obmutuerit; quam insolitam obmutescentiam habuit pro miraculo, quo Deus Viri sanctitatem comprobare vellet. Contra vero Gregorius VII (ita hic tantisper juxta communem opinionem loquor) in epistola ad Monachos Vallumbrosanos asserit, S. Joannem Gualbertum numquam »corporeis oculis« a se visum fuisse. En apertam contradictionem et nodum, ut mihi quidem hactenus videtur, insolubilem. Priusquam variorum, qui haec duo pugnantia conciliare conati sunt, sententias exponam, juvat hanc epistolam hic inserere, quia non parum ad Sancti nostri gloriam confert. Exhibet eam Andreas Januensis in Vita apud nos manuscripta cap. 82, Baronius in Annalibus Ecclesiasticis ad annum Christi 1073, Mabillonius in Annalibus [Col. 0735C] Benedictinis tom. V, ad eumdem annum, Labbeus tom. X, conciliorum col. 307, aliique, qui concilia et Pontificum epistolas collegerunt.

97. Praemissa consueta hac formula: »Gregorius episcopus servus servorum Dei, clericis, Monachis,« (apud Baronium additur »ac religiosis laicis) disciplinam sanctae recordationis Joannis Gualberti abbatis imitantibus, salutem et Apostolicam benedictionem, sic incipit. Licet venerandae memoriae eumdem Joannem patrem vestrum corporeis oculis non viderimus, quia tamen fidei ejus puritas in Tusciae partibus mirabiliter resplenduit, multum eum amore dileximus, ad cujus sanctae conversationis studium, quamvis vos imitatores esse non [Col. 0735D] ambigimus, ut vigor rectitudinis vestrae ad exstirpandam de agro Dominico zizaniam sollicitius invigilet, attentiusque ferveat, paternae vobis exhortationis verba impendimus. Vos itaque, dilectissimi, in quantum humana possibilitas permittit vitam illius sequentes, et vere filios ejus heredes simili vos conversatione probantes, viriliter agite et confortamini in Domino, et in patientia [al., potentia] virtutis ejus documenta sanctarum Scripturarum, quibus haereticorum argumenta destruuntur, et fides sanctae Ecclesiae defenditur, contra membra diaboli, quae diversis machinationibus Christianam religionem conantur evertere, mens vestra quotidie meditetur, et ea, qua solet, libertate in malorum confusione erigatur: eos vero, qui in vobis confidunt, et [Col. 0736A] consilium religionis vestrae sequi disponunt, more praedicti Patris vestri suscipite, et de his quae ad salutem eorum pertinere videntur, sanctis exhortationibus instruite, ut non solum vestra, sed et vos sequentium circumpositi populi considerantes sancta opera, glorificent Patrem vestrum, qui in coelis est. Nos autem ipsum amorem, quem patri vestro et vobis olim impendimus, donec nostros spiritus rexerit artus, exhibere desideramus, et tanto quidem deinceps majori vos caritate fovebimus, quanto vos in divinis negotiis ferventiores esse probabimus, quibus non solum spirituale, sed et saeculare, si necesse fuerit, auxilium, Deo adjuvante, ministrabimus. Vos igitur omnipotentem Dominum exorate, ut ipse vires et facultates nobis tribuat, quatenus [Col. 0736B] suscepti regiminis importabile pondus possimus tolerare, et sanctam Ecclesiam in statum antiquae religionis reducere. Valete.«

98. Jam referam conatus variorum qui implexum hunc nodum solvere voluerunt; an satis feliciter, judicet aequus lector. Didacus Franchius, hujus contradictionis difficultatem cernens, omnem sese in partem torquet, et, ut haec duo contraria aliquo saltem modo conciliare videatur, ait in historia Vitae Gualbertinae lib. II, pag. 428 et 429, praemeditatum objurgatorem in Sancti conspectum non venisse; sed cum praeordinata verba privatim apud se recoleret, eorum penitus oblitum fuisse. Praeterea gratis adstruit, Sancti conspectum et affatum postea [Col. 0736C] Hildebrando negatum fuisse, eo quod Sanctus solitudinis ac humilitatis amans magnatum colloquia vitaret, omniaque negotia per internuntios aut litteras conficeret. Asserit tamen, Hildebrandum hoc oblivionis prodigio motum, tantam concepisse de Viri sanctitate opinionem, ut maximus inter utrumque firmatus sit amor. Ut ostendat id fieri potuisse citat in margine ex S. Augustini epistola 105, haec verba: »Quamvis nos non videamus oculis carnis, animo tamen in fide Christi, in gratia Christi, in membris Christi tenemus, amplectimur, osculamur.«

99. Haec explicatio, quantumvis veterum testimonio destituta, utcumque toleranda esset, si sola B. Attonis verba attendamus, quibus non diserte exprimitur Hildebrandum, postea Gregorium VII, [Col. 0736D] ad S. Gualberti conspectum aut alloquium pervenisse; sic enim habet num. 49: »Cum eum dure increpare disponeret, praeordinata, quae dicere putabat, oblitus est verba. Qua ipsius perfectione sic ab eo comperta, deinceps tantus inter utrumque firmatus est amor, quantus inter amicos carissimos, et uterinos solet esse germanos.« At explicationem hanc qualemcumque non dedisset Franchius, ut existimo, si Vitam a B. Andrea scriptam legisset. Nam jam, detecto hoc thesauro, haec opinio manifesti erroris convincitur, cum B. Andreas expresse affirmet, praedictum objurgatorem ad S. Viri »intuitum« mentem mutasse. Verba ejus haec sunt num. 68. »De Domno GG. VII Apostolicae Sedis PP., qui cum archidiaconatus in eadem Apostolica [Col. 0737A] Sede officium gereret, ob illius patientiam comprobandam, eum dure increpare curabat. Mox ad ejus intuitum mutavit mentem, ac praeordinata, quae se putabat dicere, oblitus est verba.«

100. Papebrochius noster tom. VI Maii in commentario Praevio ad vitam S. Gregorii VII num. 32, ita rem intricatam expedire nititur: »Egimus de B. Andrea, jam nominato, die x Martii et num. 13 doluimus, praeclarum ejus opus de S. Joannis vita modo nuspiam reperiri. Sicut tamen S. Arialdi martyris Vita, ab eodem conscripta et a nobis danda XXVIII Junii, feliciter hoc saeculo emersit in lucem, ita speramus illam quoque aliunde prodituram e tenebris, priusquam sub manus nostras veniat Julius. Iste autem Andreas, vivente adhuc Sancto fundatore, [Col. 0737B] florebat, in expugnandis Simoniacis B. Arialdi martyris apud Mediolanenses adjutor fidelis anno MLX. S. Atto, sicuti jam vidimus ad ejus natalem, XXII hujus mensis Maii, mortuus anno MCLV et circa MLXX primum natus, nulla ratione potuit viventis Sancti discipulis adnumerari; sed sua accepit ex illis, ac nominatim ex B. Theuzone, uno ex primis, qui usque ad annum MXCV dicitur vitam propagasse, ac nonnulla de vita sancti Patris mandasse litteris.

101. Hic vero Theuzo, prout ejus verba allegantur ex veteri traductione Italica anni MCCLX existente in Archivio Vallumbrosano, non Hildebrandum, sed Gregorium Cardinalem nominat, cui res superius narrata usuvenerit; pro quo si Hildebrandum, [Col. 0737C] S. Atto constituit, ratus per anticipationem vocari Gregorium, ex propria id fecit conjectura, eaque minime solida; cum Gregorius Papa profiteatur, quod sanctum corporeis oculis non viderit umquam. Alphonsus quidem Ciacconius in Vitis Pontificum et Cardinalium, ejusque recognitores amplificatoresque Victorellus, Ughellus, Oldoinus pro anno MLXIII, in quem incidisset congressus iste cum S. Joanne, nullum nobis exhibent Cardinalem Gregorium. Sed cum certum sit, multos ab iis medio isto aevo praetermissos, quorum notitiam non fuerunt assecuti, quod vel sola Supplementorum identidem adjunctorum copia probat, nihil obest quominus cogitemus, sub Alexandro Papa II, inter [Col. 0737D] Cardinales revera fuisse Gregorium aliquem, nec dum aliunde notum; quod centum post annis non discernens S. Atto, male supposuerit Hildebrandum Cardinalem, dictum in Pontificatu Gregorium.« Quamvis hic error a B. Attone post centum annos facile committi potuerit, eumdem tamen B. Andreae scriptori coaetaneo tribuere non ausim; quod etiam non facturum fuisse arbitror Papebrochium, maximum antiquitatis aestimatorem, si praeclarum, ut ipse vocat, B. Andreae opus inventum fuisset antequam S. Gregorii VII Vitam illustraret.

102. Aurelius Casari monachus Vallumbrosanus, infra saepe laudandus, difficultatem perrumpere alia tentat via in litteris ad Papebrochium datis 27 Februarii anno 1692. In iis ita suam proponit sententiam: [Col. 0738A] »Praevio hoc oculato scriptore (de B. Andrea loquitur) haud pauca corrigenda sunt in aliis, qui post ipsum de Vita sancti Johannis Gualberti scripserunt; et praecipue opinio illa, quae mordicus tenet, Gregorium VII sanctissimum, et Pontificem maximum corporeis oculis sanctum P. Johannem Gualbertum non vidisse. Hunc, quaeso, intueatur auctorem: tenebras enim suas excutiet; et veritatis lumen apprehendet. Quid ad haec Domnus Andreas Januensis, qui primus (ut puto) epistolam illam Apostolicam, Licet venerandae memoriae, etc. ad Monachos Vallis Umbrosae sub nomine Gregorii Septimi vulgavit? Non Gregorio VII, sed potius alicui summo Pontifici proxime subsequenti (quidni Victori III, potius Urbano secundo) est inscribenda; [Col. 0738B] quia ex V. II facilius quidem efficitur septimus. In antiquis Mss. ponebatur tantummodo initialis, uti in Docretalibus saepissime et in calce hujus lucubratiunculae, uti T. Razzolensis, hoc est Theuzzo abbas Razzolensis. Ipsemet Urbanus sic notatur in quadam sua epistola Rudolpho abbati Vallumbrosano directa: V Apostolicae etc. R. Vallumbrosano M Camaldulensi. V Urbanus R. Rustico. M. Martino Camaldulensi. Per simplicem ergo initialem, et numerum Pontificum V, et II, quid mirum si septimum collegerat Andreas a S. Ambrosio, sicque putarat Gregorii septimi fuisse epistolam illam: Licet venerandae memoriae.«

103. Exposita hac sua opinione sic pergit: »Miror Januensis calliditatem. Asserit se sancti Patris [Col. 0738C] collegisse vitam a BB. Andrea et Attone. Isti, ut claret, de miraculoso amore, qui firmatus est, mediante sibi ad invicem intuitu et collocutione inter beatum Gregorium VII et B. Johannem Gualbertum, apertissime tractant; ille vero ne verbum quidem. Invenerat hic (suspicor) epistolam illam anonymam, aut saltem corroso pene nomine, suoque cupiebat inserere operi; contradictionem videndo haeret; sed titillatione quid novi ferendi ductus quid excogitat? Miraculum penitus expungit, et in apocrypham scripturam commutat.« Tum circa hujus miraculi titulum, in opere B. Andreae relatum, notat sequentia: »Haud ignoret Eruditio Vestra verba haec Capitulum de Domno Gregorio VII Apostolicae Sedis Papa [Col. 0738D] ut in Vita infrascripta patet, rubeo esse scripta colore, et hoc singulare esse una cum fere omnibus initialibus litteris paragraphorum in toto praedicto manuscripto et exarata eadem antiquissima manu.«

104. Non omnino displicet mihi curiosa viri eruditi observatio: facile namque fieri potuit, ut Andreas Januensis, si non per fraudem, saltem per errorem, ex V. II, id est Urbano II, collegerit VII, ac per consequens putarit, hanc epistolam non posse esse nisi Gregorii VII, cum circa illa tempora non fuerit alius Romanus Pontifex numero nominis sui septimus. Idem dici potest de V. III, id est Victore III, ex quo Andreas Januensis, omissa unitate, effecerit VII, putans scriptoris negligentia, ut saepe fit, I redundare, cum tum temporis etiam nullus fuerit [Col. 0739A] Romanus Pontifex nominis sui numero octavus. Haec non improbabiliter dicuntur; sed utinam D. Joannes Aurelius Casari solide ostenderet Andream Januensem fuisse primum, qui hanc epistolam produxerit. Quod de more scribendi nomina initialibus litteris addit, non nego; at probatum cuperem, Romanos Pontifices solitos fuisse initialibus nominis sui litteris etiam numerum addere. Haec duo si liquido demonstrata viderem, majori cum confidentia judicium ferrem.

105. Nunc tamen, ut dicam quod sentio, arbitror hanc epistolam »licet venerandae memoriae,« etc. Gregorio VII adjudicandam esse, quamvis Baronius, Mabillonius, Binius, Labbeus aliique Conciliorum collectores eam ipsi adscribant. Nam forte hi omnes [Col. 0739B] ex eodem fonte, id est Andrea Januensi, hauserunt, et alii alios secuti sine maturo examine eam Gregorii VII esse bona fide crediderunt. Ad ita opinandum me impellit auctoritas Beati Andreae scriptoris synchroni, cujus haec sunt disertissima verba: »Cap. de Domno GG. VII Apostolicae Sedis PP. qui cum archidiaconatus in eadem Apostolica Sede officium gereret, ob illius patientiam comprobandam, cum dure increpare curabat. Mox ad ejus intuitum mutavit mentem, ac praeordinata, quae se putabat dicere, oblitus est verba: Qua ejus perfectione ab eo ita comperta, tantus deinceps inter utrumque firmatus est amor, quantus inter carissimos atque uterinos solet esse germanos. Haec namque a veneralili viro abbate Rodulfo Passinianensis coenobii, qui tunc [Col. 0739C] ibi aderat, saepius audivimus, atque de tali teste dubitare nihil debemus.«



§ IX. De serie chronologica vitae S. Joannis Gualberti referuntur variae opiniones, et manifesti errores refelluntur.

Nequaquam mirum est, auctores circa chronotaxim Vitae Gualbertinae in varias abiisse sententias, cum antiquissimi vitae scriptores res ab illo gestas chronologice non digesserint. Hinc, ut opinor, recentiores maxime sibi probabilia fabricarunt systemata, quae hic eruditis lectoribus expendenda proponemus. Vallumbrosani moderni asserunt, S. Patrem suum ad aetatem 88 annorum pervenisse, atque adeo, cum juxta communissimam historicorum sententiam mortuus sit anno 1073, natum esse [Col. 0739D] anno 985. Hanc opinionem oppugnat Guido Grandus in Dissertationibus Camaldulensibus Lucae anno 1707 impressis, et cum Breviario Romano facit S. Joannem Gualbertum decem annis juniorem, Dissert. 2, cap. 4. num. 14, ita scribens: »Omitto aliud argumentum ex aetate ipsius S. Joannis Gualberti petitum, de quo vetusti omnes auctores memoriae prodiderunt, quod et in Breviarii Lectionibus habetur, anno videlicet MLXXIII, aetatis suae LXXVIII, Deum adiisse.« Quinam sint illi »vetusti omnes auctores,« nescio. Ego saltem in antiquis Vitae scriptoribus determinatam sancti senis aetatem hactenus non reperi.

107. Idem Grandus, deducens ex eo incredibile consectarium, sic prosequitur: »Frustra vero Didacus [Col. 0740A] Franchus in praefatione suae Historiae contendit, S. Joannem Gualbertum LXXXVIII annis vixisse, ut recens unius saeculi opinio invexit, et Chronici in Archiepiscopatu Florentino servati fidem elevare nititur, ubi legitur, Monasterium S. Miniatis anno MXIII sine abbate et sine ullo monachorum collegio velut derelictum jacuisse. Ex quo loco optime intulerunt prisci Vallis Umbrosae scriptores, non nisi longe post annum MXIII, potuisse Joannem in dicto monasterio ad monasticem admitti.« Dolendum est hic iterum non nominari priscos illos Vallis Umbrosae scriptores, qui obscurae huic quaestioni magnam lucem adferrent. Joannes Croisetus noster in Exercitiis Pietatis, nuper Lugduni editis, quibus inseruit quotidianas Sanctorum Vitas critice, ut ait [Col. 0740B] in praefatione, examinatas, assignat S. Joanni Gualberto tantum 74 vitae annos. Hanc ejus sententiam etiam alii quidam tuentur Galli. Nos, venerandae antiquitatis auctoritate destituti, certum de hac re judicium ferre non possumus; sed in dubio opinioni Breviarii Romani adhaerere malumus.

108. Recentior Gallus anonymus in Historia Ordinum Religiosorum et Militarium tom. V, pag. 301, scriptores aliquot Vallumbrosanos proprio, ut aiunt, mucrone jugulare conatur. Si, inquit, Andreas Januensis, Eudoxius Locatellus, Didacus Franchius dicant S. Joannem Gualbertum octogenarium obiisse, consequenter concedere debent cum natum esse anno 993. At fallitur bonus vir et cum umbris a se fictis pugnat: auctores enim illi diserte asserunt, [Col. 0740C] S. Joannem Gualbertum octogesimum octavum aetatis annum attigisse. Nec multo melius contra Franchium argumentatur Guido Grandus dissert. 2, cap. 4, num. 14, sic inferens: »Unde si anno MIII (juxta Franchi hypothesim) Joannes monachus factus esset, octennis saeculum reliquisset; quod perridiculum est, quia profecto armis idoneus et militari disciplina instructus, post veniam hosti ob reverentiam S. Crucis indultam, se religioni addixit.« Attende, obsecro, mi Grande. Id recte sequeretur, si Franchus tuam de aetate S. Gualberti sententiam admitteret. At ille eam pernegat; contenditque (an recte non disputo, nec ad rem facit) S. Patrem suum 88 annis vixisse; adeoque, si anno 1003, Joannes monachus factus esset, sequitur in Franchi [Col. 0740D] hypothesi, eum non octavo, sed decimo octavo aetatis anno saeculum reliquisse, ut cuilibet annorum calculum subducenti patebit. Nunc ad alia Vitae illius tempora procedamus.

109. Scribunt passim Vallumbrosani, S. Patrem suum, cum esset octodecim annorum, religiosam vitam in monasterio S. Miniatis amplexum esse, ac post quatuor annos inde discessisse ad eremum Camaldulensem, tandemque post aliquot annorum moram jecisse Ordinis sui fundamenta; nempe circa annum 1015, vel etiam 1012, ut alii volunt. Contra hoc eorum systema fuse et acriter insurgit laudatus Guido Grandus, monachus Camaldulensis, in opere jam aliquoties citato, ex quo nonnulla hic carptim [Col. 0741A] dabimus. Sic disputat dissert. 2, cap. 4, num. 4. »Quod autem Didacus Franchus, et cum eo nonnulli ex Vallumbrosanis scriptoribus negotium Uberti abbatis et Athonis episcopi ad annum MVII referant, et consequenter Joannis conversionem quadriennio ante, nempe anno MIII, ejusdemque Joannis Gualberti ad Camaldulensem eremum adventum anno MVIII statuant, et in Aquebellae, seu Vallisumbrosae eremum ingressum circa annum MX, id omnino commentitium est; aeque ac fictitius ille, nescio quis Atho primus, ante illum, qui ab anno MXXXII Florentinam cathedram tenuit, arbitrarie positus ad ejusmodi hypothesim tuendam, majoremque vetustatem suae familiae initiis frustra conciliandam. Nam is alter Atho, qui anno MVII Ecclesiae [Col. 0741B] Florentinae praesideret, aliunde prorsus ignotus est, atque nullis monumentis celebratur, sed, attentis sequentibus monumentis, omnino expungendus esse convincitur, totumque illud chronologicum systema vel ex eo refellitur, quod annis praedictis MIII et MVII ne quidem ullum monachorum collegium, nec abbas ullus apud S. Miniatis ecclesiam residebat, sed anno dumtaxat MXIII cura Lamberti (Ildebrandi voluit dicere) Florentini episcopi restaurata fuit venerabilis illa basilica, et monachi, a quibus pridem deserta fuerat, illuc revocati.«

110. Postquam hanc suam assertionem variis authenticis instrumentis ex Ughello adductis, argumentisque inde formatis probavit, sic pergit num. 9: »Denique cum solo Athone illo, qui ab anno MXXXII [Col. 0741C] floruit vivebat Ubertus Simoniacus abbas, cui anno MXLIV, Athone sedente, privilegium quoddam largitus est Benedictus IX Papa apud Ughellum p. 82, cujus initium est: Dilecto filio Oberto venerabili abbati monasterii S. Miniatis Florentini suisque successoribus perpetuam in Domino salutem. Valde bonus videtur, etc. Itaque non modo episcopi Athonis, sed abbatis etiam Uberti tempus conspirat, ut hanc Joannis Gualberti ad Camaldulensem eremum profectionem ad annum MXXVII, imo circa MXXXVI, factam patemus.« Deinde suam sententiam ex Ittae Abbatissae donatione, oratorii Vallumbrosani consecratione ac Theuzonis eremitae aetate confirmat. Quae si omnia adferre velim, nimium excrescet [Col. 0741D] hic paragraphus. Quilibet curiosus ea legere poterit, apud praedictum Guidonem Grandum tota dissertatione secunda. Ut autem de argumentis ejus dicam, quod sentio, iis expensis mihi videtur necesse, ut Vallumbrosani, aut Florentinorum episcoporum Catalogum corrigant, aut Attoni Simoniacam labem aspergere desinant, aut denique ordinem suum serius institutum fateantur: nam, quae in hanc rem Didacus Franchius lib. 4, cap. 69, ad marginem ex corrupto Joannis Subdiaconi Aretini catalogo notat, nec nominibus nec temporibus conveniunt, ut cuivis manifestum fiet legenti Vitam S. Zenobii editam apud Surium die 25 Maii. interim ego hujus litis judex esse nolim.

111. Aliam Gualbertinae Vitae seriem texit Joannes [Col. 0742A] Mabillonius in Annalibus Benedictinis tom. IV, ubi ad annum Christi 1028, sic scribit: »Forte is sit Joannes Gualbertus, qui hoc ipso tempore ad S. Miniatis monasterium se recepit. Certe vix post hoc tempus, in quo nunc sumus, ejus conversio differri potest; quippe qui post annos decem abbas electus, in Vallis Umbrosae solitudinem secessit, ubi prima sui Ordinis jecit fundamenta.« Postea ad annum Christi 1038, ita narrat: »Paulo ante hunc annum Joannes Gualbertus e sancti Mini tis monasterio discessit, secessitque in Vallem Umbrosam, ubi Congregationis suae fundamenta jecit. Certe illic nullam dum habebat ecclesiam hoc anno, cum Imperator Conradus una cum uxore sua Gisla Augusta, et filio suo Henrico rege, ejusque conjuge Cunihilde [Col. 0742B] Florentiam accessit. Quod ubi rescivit Imperator, id sibi honoris coelitus reservatum existimans, ut sanctis illis Fratribus subveniret, vacante post mortem Jacobi dioecesani episcopi Fesulana ecclesia, Rodulfum Patherbrunnensem praesulem, quem alii Rothonem vocant, Vallumbrosam consecrandi oratorii causa misit.« Haec omnia ex litteris Ittae abbatissae se didicisse affirmat.

112. Circa Oratorii hujus consecrationem Guido Grandus dissert. 2, num. 12, observat sequentia: »Frustra vero nonnulli Ordinis hujus Vallumbrosani scriptores post Didacum Franchum Hist. S. Joan. Gualb. lib. 5, duplicem consecrationem Oratorii distingnunt, alteram anteriorem anno MXIII sub Henrico I Imperatore, alteram sub Conrado II. Unde [Col. 0742C] totius instrumenti Ittae sensu corrupto, et Henricum Conrado substituunt, et pro Gisela ejus uxore Chunegundem legunt, et pro Redulpho Pavivronensi episcopo, ad consecrationem misso, Menvercum ejus antecessorem subrogant, tam nullo penitus fundamento, quam casso prorsus labore; Franchus enim mutila citat in margine verba Ittae abbatissae, subtracto Rudolphi nomine, hoc modo. Imperator dirigens Pavibronensem dignum Deo praesulem,« citatque instrumentum Ittae abbatissae de anno MXXXIX, quod certe Rodulphum exprimit, eumque a Conrado missum, non ab Henrico fatetur, idque post Jacobi Fesulani episcopi mortem, adeoque anno MXXXVIII, non MXIII; et quidem de prima, non [Col. 0742D] de secunda consecratione: nam ad illud usque tempus sine ecclesia moratos monachos decet.

»113. Qui vero rem hanc ad Henricum referunt, ut B. Theuzo in vita S. Joannis cap. 10, Xantes Perusinus in eadem vita pag. 43, et S. Atho pariter in vita cap. 22, intelligendi non sunt de Henrico I sed de II, qui Conradi ipsius filius erat, jamque regis titulum obtinuerat, et patrem in Italiam comitatus est, ut ex verbis Ittae supra relatis liquet omnesque historici consentiunt. Unde a S. Anthone loco citato rex, non imperator dicitur, ejusque conjux non Augustae sed reginae titulo distinguitur: erat vero haec non Chunegundis, sed Chuneildis regis Daniae Chanuti filia, quae paulo post peste consumpta obiit. Nullus autem vetustiorum auctorum duplicem oratorii [Col. 0743A] consecrationem distinxit; priorem sub Henrico per Menvercum, posteriorem sub Conrado per Rodulphum, ambos Paderbornenses episcopos; sed tantum praeter primam Oratorii consecratioem ab eo episcopo, quem imperator miserat (Rodulfum scilicet) factam, narrat S. Atho cap. 22 laudato, oratorium ampliatum, consecratum rursus post aliquot annos fuisse ab Huberto S. R. E. Cardinali S. Ruffinae; aliam certe consecrationem (si quae ex hypothesi Dicaci Franchi praecessisset) eodem loco non praetermissurus.« Episcopum catholicum ad Vallis Umbrosae monasterium, qui summum altare consecraret, ab Henrico II missum fuisse tenet etiam Baronius tom. XI Annalium ad annum Christi 1055. Sed ab hac digressione ad Mabillonii chronotaxim revertamur, [Col. 0743B] nostrumque de ea judicium sincere exponamus.

114. Confirmat sententiam suam, supra memoratam, in observationibus praeviis ad Vitam S. Joannis Gualberti saeculo VI Benedictino, parte 2, pag. 166, his verbis: »Quo tempore in Vallumbrosanam solitudinem secesserit Joannes, colligimus ex litteris Ittae, sancti Hillari abbatissae, quae locum, antea Bellam Aquam dictum, ipsi ad exstruendum monasterium concessit anno MXXXIX.« Ut mentem meam candide aperiam, judico omnino incerta esse quae superius de tempore Gualbertinae conversionis, de decennali commoratione in monasterio S. Miniatis, et de anno causaque discessus tradidit. Quamvis autem ex litteris Ittae abbatissae anno 1039 datis non [Col. 0743C] improbabiliter Vallumbrosani Ordinis primordia colligat, tamen haec ejus argumentatio tempus institutionis non satis evidenter determinat. Potuit namque S. Joannes Gualbertus ante Ittae donationem et Oratorii sui dedicationem dudum in illa solitudine vixisse. Id quodammodo significare videtur B. Andreas, quando num. 16, dicit eos mansisse »tempore multo, ligneum tantummodo habentes oratorium;« ac dein num. 19, agit de monasterii loco ab Itta abbatissa tradito; tandemque num. 28, loci consecrationem seu dedicationem memorat. Quantum autem inter ea fuerit temporis intervallum, non est promptum divinare. Quapropter mihi non est animus ex indefinitis veterum terminis et incertis recentiorum conjecturis [Col. 0743D] hanc inter Vallumbrosanos, Camaldulenses ac Benedictinos controversiam dirimere; sed quisque, quod volet sentiat, donec ex certioribus monumentis, forsan hac occasione eruendis, de rei veritate liquido constiterit. Nunc aliorum opiniones a praecedentibus discrepantes audiamus.

115. Baronius tom. XI Annalium ad annum Christi 1051, agens de miraculo, quod occasione Leonis IX papae, in monasterio Passiniano hospitantis, a S. Joanne Gualberto patratum est, vagis admodum et obscuris terminis sententiam suam sic expressit. »Ante decennium (ut ejus habent Acta) innotescere orbi coepit egregia sanctitate ipse Joannes; dum parcens inimico veniam in nomine Christi crucifixi petenti, sibi oranti crucifixi imaginem inclinare caput [Col. 0744A] in signum gratae sibi admodum actionis aspexit. Cum tanta victus divina clementia monasticae vitae arripuit institutum. Sed postea abbatem deserens Simoniacum, novi Ordinis monachorum, dictorum Vallis Umbrosae, factus est institutor et auctor, virtutibus atque miraculis clarus.« Quid ex his omnibus ante decennium contigisse velit, nescio. Quare id alteri me peritiori discernendum relinquo. Ughellus agens de Regembaldo episcopo Fesulano, qui mortuus est ante annum 1028, Vallumbrosanam Congregationem facit antiquiorem, et ita indeterminate loquitur tom. III Italiae sacrae, col. 283. »Hujus episcopi temporibus Fesulae funditus excisae sunt, una cathedrali excepta, anno MX. Illustravere Regembaldi optimi praesulis pontificatum data in ipsius [Col. 0744B] dioecesi Ordini Vallumbrosano a Joanne Gualberto nobilissimo Florentino cive, ac religiosae sancti Miniatis domus Benedictinae familiae monachorum initia.« Attendat hic lector ad monasterii S. Miniatis exordium, illudque cum supradictis conferat.

116. Ad Ughelli opinionem proxime accedunt Onuphrius Panvinius in Chronico ecclesiastico, Joannes Baptista Ricciolius in Chronologia Reformata tom. III, pag. 150, Philippus Labbeus in Chronologia Historica tom. II, part. II, ac Alphonsus Ciacconius in Historia Pontificum Romanorum ac S. R. E. Cardinalium tom. I, col. 771, qui omnes Ordinis Vallumbrosani institutionem ad annum Christi 1030 referunt. At non video, quomodo Ciacconii historia a Victorello et Oldoino aucta satis sibi constet. Legitur enim [Col. 0744C] tom. I, col. 1024, haec assertio: »Sub Joanne XIX anno Domini MXXX, Congregatio tertia sancti Benedicti, quae Vallis Umbrosae dicitur, originem habuit.« Atque ejusdem tomi col. 862, dicitur ad S. Joannem Gualbertum accurrisse »Dominicae Incarnationis anno MXVIII, inter discipulorum primos, adolescentulus quidam Florentinus, Petrus nomine, clara, ut ferunt, Aldobrandinorum stirpe progenitus, ipsius sancti Patris conjunctus et affinis.« Haec dum conciliari non possunt, nisi quis dixerit S. Joannem Gualbertum multis annis in solitudine Vallumbrosana discipulos habuisse, antequam Ordinem suum institueret. Hoc si quis solide ostenderit, has duas epochas non pugnare libenter fatebor.

[Col. 0744D] 117. Postremo hoc loco palpabiles quorumdam circa hujus Ordinis institutionem parachronismos detegam, quos retulisse, refutasse erit. Legendarius Gallus, alibi hypercriticus, hic crisim suam perdidisse videtur: Nam tom. II, in vita S. Joannis Gualberti dicit hunc Ordinem anno 1051 institutum esse. Franciscus Longus a Coriolano in suo Breviario Chronologico putat, Congregationem Vallis Umbrosae initium habuisse anno Christi 1060. Idem sentit Joannes Gualterius in Chronico Chronicorum tom. I, pag. 1634, sic scribens: »Vallis Umbrosae Ordo, seu, ut malunt, Vallis Umbrensium, ut quidam etiam, Vallis Ambrosii, coepit, auctore Gualberto Florentino, anno MLX, sub Nicolao II prope Florentiam. Utitur partim cineracei, partim caerulei coloris vestibus.« [Col. 0745A] Hi forte secuti sunt errantem Polydorum Virgilium, qui in opere de rerum inventoribus pag. 7, cap. 2, etiam annum 1060, primae hujus Ordinis institutioni assignat. Crassius errarunt Volaterranus lib. XXI, et Arnoldus Pontacus episcopus Vasetensis in Chronographia, qui tenent hanc Congregationem coepisse anno 1070. Nec defuere etiam adeo historiae ignari, ut anno 1400 hunc Ordinem primo exortum esse somniaverint. Sed taedet diutius his referendis inhaerere. De morte S. Joannis Gualberti disputare non est necesse: nam inter omnes ferme convenit cum obiisse anno 1073. Quare nihil hic moramur paucos, qui ad unum alterum annum ab hac communi sententia recedunt.



§ X. An admissa Mabillonii aliorumque sententia circa seriem chronologicam S. Joannis Gualberti, potuerit idem Sanctus cum S. Romualdo agere in eremo Camaldulensi.
[Col. 0745B]

Ex chronotaxi Mabillonii, Baronii, aliorumque paragrapho praecedenti relata videtur historice sequi S. Romualdum a S. Joanne Gualberto in eremo Camaldulensi non fuisse inventum, utpote qui e vivis excesserat ante annum 1027, sicuti ex authentico instrumento donationis, Petro Dagnino a Theobaldo episcopo Aretino factae probat idem Mabillonius saeculo VI Benedictino parte I in observationibus Romualdinae Vitae praemissis. Neque hanc chronotaxeos suae sequelam dissimulat Mabillonius; sed in Annalibus Benedictinis tom. IV ad annum Christi 1038, sic cam aperte ponit: »Antequam Vallumbrosam se [Col. 0745C] reciperet Joannes, Camaldulum profectus est, sanctam illic habitantium conversationem exploraturus. Erat adhuc ejus loci Prior Petrus, qui sanctos illos hospites in suam societatem adoptare tentavit. Verum cum eorum de praeferenda coenobitica vita propositum intellexisset, eos ad illud persequendum adhortatus est. Inde Joannes cum sociis Vallumbrosam accessit, quae medio fere itinere Camaldulum inter et Florentiam posita est.« Eamdem consequentiam admittere debet Baronius, cum in Annalibus, tom. XI, ad annum Christi 1027 S. Romualdi obitum collocet.

119. Scio hunc congressum S. Joannis Gualberti, cum S. Romualdo a plerisque scriptoribus, tum [Col. 0745D] Vallumbrosanis tum Camaldulensibus, mordicus teneri, quamvis de tempore hujus facti aliqui plurimum inter se dissentiant, sicut mox clarius intelligetur. Horum auctorum opinioni aperte favet Breviarium Romanum, quod festo S. Joannis Gualberti ad XI Julii in lectionibus propriis expresse tradit sanctum Joannem ad Camaldulensis eremi incolam Romualdum profectum esse, ab eoque coelicum sui instituti vaticinium accepisse. Utramque hanc auctoritatem proponit Guido Grandus Dissert. 2, cap. 4, num. I, sententiae suae fundamentum jacere incipiens, his verbis: »Id itaque jam persuadere conabimur ex D. Joannis Gualberti ad Camaldulense eremum adventu, qui non ante annum 1034 vel 1036 contingere certissime potuit, cum tamen ibi sub Romualdo [Col. 0746A] vixisse Joannem expresse tradant scriptores probatissimi Vallis-Umbrosae (ut de nostris Fortunio, Ractio, Minio, deque exteris quam plurimis sileam) Andreas Januensis, qui circa annum 1419 floruit, in Vita S. Joan. Gualberti cap. 11; Hieronymus Radiolensis, qui anno circiter 1480 eamdem Vitam patrio sermone expressit; Xantes Perusinus, qui circa annum 1500 eadem Gualberti Acta collegit pag. 24; Joannes Joannalius, qui sub Clemente VIII Lectiones S. Joannis Gualberti, Breviario inserendas, composuit, ut re ipsa demum insertae sunt, atque a S. R. C. approbatae; ac demum novissime Ascanius Tamburinus de Jur. Abb. tom. disp. 24, quaest. 5, num. 20; et Didacus Franchus in ejusdem S. Joannis Gualberti Historia, lib. IV; nostrisque diebus Venantius [Col. 0746B] Simius in suo Catalogo litt. I, num. 9.«

120. Hunc Romualdinum et Gualbertinum congressum a citatis auctoribus ac Breviario Romano doceri non inficior; ac vetustissimi Vitae scriptores eum intactum reliquerunt, quod juverit intelligere ex verbis ipsiusmet Grandi Dissert. 2, cap. 8, num. 2, ita fatentis: »Ex una parte, quae ad asserendum Romualdum post annum 1032 adhuc superstitem superius adducta sunt, invicte non probant intentum, cum nihil absolute et evidenter evincat Joannem Gualbertum in Camaldulensi eremo potius Romualdo viventi, quam Petro Dagnino Priori, post Romualdi obitum auscultasse ab eoque sui Ordinis instituendi vaticinium et auspicium accepisse. Nam, ut cap. 4, num. 2, notavi, vetustiores ex his, qui rem gestam [Col. 0746C] referunt, ad Camaldulentis eremi Priorem, nulla nominis designatione distinctum, divertisse Joannem Gualbertum tradunt; posteriores id de Romualdo diserte interpretantur, illum tunc Camalduli degentem supponentes, non probantes; itaque in ambiguo relicta res est.« Ingenua sane ipsius adversarii confessio.

121. His jactis quasi fundamentis, statum quaestionis hic agendae breviter explico, ut quisque clare intelligat quid intendam. Sciant igitur omnes, mihi non esse litem cum auctoribus paulo ante citatis, qui S. Joannis Gualberti adventum in eremum Camaldulensem ante annum 1027 statuunt. Dixi enim paragrapho praecedenti, hanc controversiam, spectato [Col. 0746D] praecise veterum biographorum textu, a me indecisam relinqui, donec certiora utrimque afferantur monumenta, quae rem plane conficiant. Non est, inquam, mihi lis cum iis, qui S. Joannis Gualberti cum S. Romualdo conversationem defendunt, et simul S. Romualdum ante annum 1027 mortuum esse concedunt; qualis inter alios est Augustinus Fortunius, qui lib. I Hist. Camald., cap. 34, ita scribit: »Itaque B. Joannes, sanctissimi Patris Romualdi benedictione munitus, ex eremo Camalduli recedens, in Vallis-Umbrosae abditas obscurasque silvas sese recepit;« ac deinde ejusdem libri cap. 40, affirmat quod »Deo plenus antistes Theodaldus anno 1027, post felicem S. Romualdi transitum . . . . . primam donationem, primumque exemptionis ac libertatis [Col. 0747A] privilegium sacrae cremo concesserit.« Itaque tantummodo contendo, admissa sententia eorum qui S. Joannis Gualberti ingressum in eremum Camaldulensem ultra annum 1027 differunt, probabilissime sequi quod S. Romualdus ab eo tum temporis ibi non potuerit vivus inveniri.

122. Huic consequentiae manibus pedibusque obnititur saepe jam laudatus Guido Grandus, vitamque S. Patris sui Romualdi usque ad annum Christi 1037 protrahit; in Appendice autem post dissertationem secundam duas Romualdinae Vitae exhibet tabulas chronologicas, in quarum prima ad annum Christi 1036, notat sequentia: »Camaldulum S. Pater rediens Joannem Gualbertum ad se confugientem per sex menses (unde determinatum istud tempus [Col. 0747B] hauserit, scire aveo) eremiticae vitae praeceptis instruit, mox sua benedictione et vaticinio Ordinis ab illo instituendi ad Vallem Umbrosam sive Aquam Bellam dimittit.« Hoc systema suum, quod innumeris difficultatibus subjectum est, variis conjecturis et contortis explicationibus, artificiose tamen undique corrasis, stabilire conatur. Singula ejus argumenta excutere et refutare hic non vacat. Nam hoc justae molis librum exigeret. Quod si quis circa hanc rem plura desideret, consulere poterit scriptores Venetos, quos libris editis contra ipsius chronologiam insurrexisse intelligo. Nos, omissis aliis non levibus argumentis, unicum systemati ejus diploma opponemus, et omnem effugiis aditum praecludere conabimur.

[Col. 0747C] 123. Diploma illud est Theobaldi Aretini episcopi, quod integrum videri potest apud Augustinum Fortunium lib. I Historiarum Camaldulensium, cap. 40. Quippe cum prolixum sit, multaque contineat ad controversiam nostram non spectantia, nobis hic sufficiet, accuratum illius dedisse compendium, ex propriis Theobaldi verbis hoc modo exceptum: »In nomine sanctae et individuae Trinitatis. Theobaldus sancti Donati Vicarius;« ita passim Aretini episcopi sese vocant, ut notat Mabillonius saec. VI Benedictino parte I, pag. 277. »Omnium fidelium Christianorum hoc dilectio noverit, quod nos ob amorem piae memoriae spiritalis Patris nostri D. Romualdi, clarissimi eremitae, communi consilio et consensu fratrum clericorum nostrorum episcoporum donamus, [Col. 0747D] et concedimus pro remedio animae nostrae omniumque successorum nostrorum episcoporum D. Petro venerabili eremitae ad usum et sumptum confratrum, eremeticam vitam sub eo ducentium, suisque successoribus eremitis, quamdam ecclesiam in mediis Alpibus, jura episcopii sancti Donati, quam nos rogatu praefati D. Romualdi eremitae consecravimus sub honore et nomine Domini nostri Jesu Christi sancti Salvatoris, consistentem in territorio Aretino ad radices Alpium, dividentium Thusciam et Romaniam, in loco qui dicitur Campo Malduli per sua loca designata . . . .

124. »Hunc igitur locum D. Romualdus pius eremitarum Pater delegit, et providit aptissimum contemplativae [Col. 0748A] vitae Deo servientium. Constructaque inibi basilica sancti Salvatoris, quinque cellulas cum suis tabernaculis ibidem distinxit, atque ab invicem separavit. Sed et singulis cellulis singulos deputavit fratres eremitas, qui saecularibus curis et sollicitudine remoti, soli divinae contemplationi insistant. Quibus etiam Petrum venerabilem eremitam, tanquam fidelem ministrum et praeceptorem dedit. Cui nos quoque cum nostris posteris successoribus, ut cum denominato sancto viro, Romualdo scilicet, partem in aeterna vita habeamus, donamus, largimur praetaxatum locum secundum praefixos terminos ad usum et sumptum fratrum eremitarum, pro tempore ibidem Deo famulantium, atque per paginam hujus nostri privilegii eum investimus de his [Col. 0748B] omnibus, quae infra designatos terminos nos hodie ad manum nostram donnicatam (id est in Domino nostro) habemus et detinemus . . . . Quia ergo quod nos pro salute et remedio animae nostrae, nostrorumque successorum episcoporum Deo contulimus, per aeterna saeculorum spatia ratum, firmum atque inconvulsum debet permanere, a Deo Patre omnipotente et Domino nostro Jesu Christo, sanctoque Spiritu interdicimus, et modis omnibus inhibemus, ut nullus noster successor, episcopus Aretinae Ecclesiae, praedictum fratrem Petrum eremitam, suosque posteros successores eremitas de his, quae S. Salvatori concessimus ad usum et sumptum fratrum eremitarum, aut ipsi a nobis, sive ab aliis hominibus acquisiverint, devestire, molestare, inquietare, [Col. 0748C] aut ullam diminorationem inferre praesumat . . . . Datum anno 1027, anno pontificatus Domini Theodaldi V, mense Augusto, indictione X.«

125. Hujus diplomatis vim et auctoritatem agnoscit ipsemet Grandus, cujus verba hic lubet transcribere, quia in ore adversarii majus pondus solent habere. Haec itaque fatetur Dissert. II, cap. 8, n. 3. »Ex alia vero parte difficultates huic systemati oppositae, non nisi probabiliter expediuntur, ultima praesertim ex privilegio Theodaldi petita, quae majus mihi semper negotium facessere prae reliquis visa est, ac minus exactam, quam ceterae solutionem admittere, adeo ut verba, ex illo privilegio nobis opposita, quondam addititia crediderim, quasi diploma illud, vel ab aliquo interpolatum invenisset, [Col. 0748D] vel ipsemet nobis interpolatum exhibuisset Fortunius, quae tamen suspicio nunc cessat; postquam autographum, ipsius Theodaldi manu subscriptum, et sigillo munitum in Camaldulensi Archivio, armario 1, num. 36, diligentissime lustravimus, neque suppositionis vel interpolationis notam ullam offendimus, sed integrum, et undequaque sincerum deprehendimus, ut propterea non nisi probabili interpretamento superius adducto, exemplisque cap. praeced. num. 14 allatis confirmato, eludi ejus auctoritas possit.« At probabile illud interpretamentum audiamus.

126. Peremptoria systematis sui verba in diplomate posita sic interpretari incipit Dissert. II, cap. [Col. 0749A] 7, num. 13. »Itaque difficultatem nanc eludere utcunque tentabimus, observando clausulam hanc piae memoriae, fortasse non mortuum, sed celebratissimum ac memorandae pietatis virum designare, ut memoria pro fama, celebritate, nomine, usurpetur. Ut enim hortari solemus viventes, ut aliquod memoria dignum facinus patrare velint, quo sui nominis immortalitati prospiciant, ita viros ipsos egregiis operibus claros, adhuc viventes immortali memoria dignos, vel immortalis aut gloriosae memoriae viros appellare merito possumus, et saepe consuevimus.« Praeterquam quod haec explicatio sit violenta, et a communi hominum commercio abhorrens, ingens est discrimen inter expressiones a Grando contorte excogitatas, et inter usitatas diplomatis [Col. 0749B] nostri phrases, ut cuivis mature eas conferenti clarum fiet. Judices hic appello quoslibet lectores, a partium studio alienos, et confidenter interrogo, an non judicaverint, S. Romualdum mortuum, ubi primum in diplomate legerant hanc donationem Petro Dagnino factam esse »ob amorem piae memoriae D. Romualdi, ut Theodaldus cum denominato sancto viro, Romualdo scilicet, partem in aeterna vita« haberet: nisi enim Theodaldus Romualdum jam coelo receptum, et semper timendo humanae fragilitatis periculo ereptum credidisset, quomodo partem habere cum illo in aeterna vita desiderasset? Adde quod formula piae memoriae in sexcentis diplomatibus mortuum manifeste significet.

[Col. 0749C] 127. Jam examinanda sunt duo exempla, quae ad stabiliendam suam qualemcunque interpretationem adfert Grandus. Primum occurrit apud Ughellum tom. III Italiae sacrae col. 297, ubi Jacobus Bavarus, Fesulanus episcopus, dicit, se quaedam largiri concreditae sibi ecclesiae pro remedio animae suae, speque remunerationis futurae, et pro animabus antecessorum suorum praesulum, »nec non pro salute Conradi serenissimi imperatoris felicis memoriae, suaeque conjugis Gislae Augustae, etc. Ecce, inquit Grandus, Conradum Caesarem felicis memoriae dictum anno 1032, cum obierit anno 1039, die IV Junii apud Trajectum.« At Fesulanum antistitem nihil aliud hic velle, quam ut haec donatio prosit animae Conradi, felixque sit post mortem ejus memoria, satis patet [Col. 0749D] ex hac formula diplomati subscripta: »Actum est autem hoc anno Dominicae Incarnationis 1032, Imperii D. Conradi Augusti anno V, indictione XV feliciter.« Quando Grandus in genuino diplomate ostenderit, Theodaldum dedisse ecclesiam Petro Dagnino anno Dominicae Incarnationis 1027, vitae Romualdi 110, sicut in prima tabula sua chronologica statuit, facile ipsius explicationi acquiescemus; quando, inquam, hoc parallelum invenerit, verba Theodaldini diplomatis a communi significatione in peregrinum sensum detorquebimus; quod faciendum non est, nisi dum manifesta cogit necessitas.

128. Transeo nunc ad alterum exemplum, quod adeo leviter ac perfunctorie attigit Grandus, acsi male sibi conscius timuisset, ne argumenti fallacia [Col. 0750A] detegeretur. »Circa annum 870, inquit loco proxime citato, Andreas episcopus Florentinus in abbatissam monasterii S. Andreae ordinat Idembertam apud Ughellum tom. II (frequens ipsi error pro III) pag. id est col. 35, ubi haec formula legitur: Secundum illa praecepta, quae Dominus (forte hic nomen quoddam deest) et bonae recordationis Dominus Ludovicus imperator constituit. Qui tamen Ludovicus anno 875 Mediolani obiit mense Augusto.« Unde, obsecro, novit Grandus, Idembertam anno 870 abbatissam fuisse ordinatam, cum diplomati nullus annus subscribatur? An forte id conficit ex eo quod post finitum diploma sequantur haec Ughelli verba: »Hic Andreas, Florentinus episcopus, anno 870 interfuit judicio quondam Lucensi ad favorem Gerardi episcopi [Col. 0750B] Lucensis an. XV Ludovici II imp. ind. III.« Sed haec nil ad praecedens diploma pertinent. Eodem jure colligere potuisset, Idembertam anno 876, post mortem Ludovici abbatissam esse creatam, quia eidem diplomati praecedunt haec Ughelli verba: »Andreas successor Rodingii. Ille fuit, qui, cum Carolus Calvus ab Asperto Mediolanensi archiepiscopo diademati regni insignetur, augustiorem speciem pompae facturus, interfuit anno 876.«

129. Cum itaque haec praecedentia Ughelli verba nullo modo ad eam rem spectent, ex iis diplomatis annus determinari nequit. Unde miror, adeo rotunde Grando asseri, id circa annum 870, datum fuisse. Quapropter possem meliorem Grandi fidem requirere in objiciendo hoc exemplo, aut certe majorem [Col. 0750C] in eo examinando diligentiam. Interim adversarius fateri debet Andream, in eodem diplomate de Rodingo praedecessore suo bonae memoriae loquentem, agere de Rodingo jam mortuo. Idem ego de Ludovico bonae recordationis existimo, adeoque diplomata post illius mortem datum esse judico, quia nulla me movet ratio, ut communem hujus formulae significationem invertam. Piget his cavillationibus diutius immorari. Potius ad sacros coelitum honores, sancto nostro a summis pontificibus decretos, progrediamur.



§ XI. Canonizatio S. Joannis Gualberti.

Narrant utraque acta, huic commentario subnectenda, quomodo S. Joannis Gualberti corpus post [Col. 0750D] felicem animae ex hac vita transitum inter aestivos calores ab omni foetore per triduum immune fuerit, ac dein maximo populi concursu sepulturae traditum. Vallumbrosani scriptores volunt, S. Patrem suum paucis post mortem annis a Gregorio VII in sanctorum numerum fuisse relatum. Sic Andreas Januensis in ejus Vita, cap. 89, ait: »Liquide patet ex Chronica Florentina, a Joanne Villani cive Florentino compilata, libro IV et capitulo 16 ejusdem Chronicae, eumdem beatum Joannem prius per centum quatuordecim annos vel circa fuisse canonizatum et catalogo dictorum sanctorum adscriptum per beatae recordationis sanctissimum in Christo Patrem et Dominum Gregorium papam septimum, ejusdem beati Joannis devotissimum, qui floruit et incepit [Col. 0751A] anno Domini 1073.« Idem asserit Bernardus Del Sera in compend. Abb. Gen. cap. 1. »Quamvis, inquit, pro certo habeatur S. Joannem in catalogum sanctorum a Gregorio VII fuisse canonice cooptatum, tamen nunc per litteras Coelestini III de hac re dubitandum non est.« Haec illi. Verum cum ille Joannes Villanus, qui hic citatur, sit recentior, et prioris istius canonizationis authentica instrumenta non proferantur, ad certiora documenta properamus.

131. Coelestinus III, petente D. Gregorio abbate Passinianensi, S. Joannem Gualbertum sanctorum catalogo adscripsit, ut liquet ex ejusdem abbatis epistola, quam hic ex Didaci Franchii lib. 12 excerpo, ut omnes canonizationis ordinem et modum, [Col. 0751B] aliaque ad eam spectantia, clare intelligant. Sic itaque sonat epistola: »Frater Gregorius, humilis abbas monasterii sancti Michaelis archangeli de Passiniano, dilectis in Christo fratribus et Capitulo de Passiniano et aliis ejusdem amicis et devotis salutem in Domino et gaudere. Pro magnitudine gaudii et laetitiae, quam nostris mentibus infundit abunde superni gratia largitoris, in exaltatione nominis beati et eximii Patris nostri Joannis Gualberti, a quo post almificum Patrem beatissimum Benedictum, religionis et honestatis monasticae cultum recepimus, antequam narrandi sumamus initium, hortamur vos voce non solum corporis, sed (quod est praestantius) affectione interioris hominis, ut pro ipsius honore Patris in Domino gaudeatis, [Col. 0751C] geminae substantiae giganti [id est Christo] gratias referrentes, qui cum esset excisus de monte sine manibus, crevit in montem magnum, ut per ipsum, quod est ineffabile, regnum accipiat pusillus. Per vicarium namque suum, videlicet Dominum Papam Coelestinum III, Dominis episcopis Ostiensi et Portuensi assistentibus, et religiosis et reliquis presbyteris et Diaconibus similiter Cardinalibus in die Kalendarum Octobris, inspectis testimoniis et vita ejusdem Sancti, nomen ejusdem et memoriam, jam quasi negligentia suorum discipulorum sepultam, exaltavit, et ubique colendam censuit.

132. »Cum (quibusdam enim nostris aemulis facientibus) [Col. 0751D] pro aliis negotiis Urbs in ferventi nos calore Julii recepisset, super quo amici nostri non modicum tristabantur, timentes nobis propter vitae dispendium, meritis, ut credimus, beati Joannis omnia sunt cooperata in bonum. Salutantes itaque devote et reverentes humiliter praefatum sanctissimum Dominum Papam, postulavimus ut sancti Joannis nomen canonizatione suo tempore exaltaret. Quid plura? Receptis litteris testimonialibus Abbatis Vallisumbrosae, et aliorum abbatum atque episcoporum et aliorum praelatorum, duobus elapsis mensibus post nostrum in Urbem ingressum, praefatus sanctissimus Apostolicus diem statuit, ut eo praesidente Dominis Cardinalibus verbum proponeremus quod voto gerebamus inclusum. Quarto igitur Kalendas [Col. 0752A] Octobris, vocati coram eodem summo Pontifice et Dominis Cardinalibus, in hunc modum petitionem nostram exorsi sumus, Vitam S. Joannis tenentes prae manibus:

133. »De vestri luminis plenitudine, tanquam de firmamento coeli nos modicae scintillae, lucis et scientiae incrementa suscipientes, liquido novimus, quod qui discipulos honorat Veritatis, ipsum magnificat, qui eos tales fecit, ut suos faceret coheredes. Ecce, ut paucis utar verbis, Reverendissimi Patres et Domini, mandragora dedit odorem in portis nostris: Beatus siquidem et eximius Pater Joannes institutor et magister Vallumbrosanae Congregationis et Ordinis, quem Dominus mirabiliter ad se traxit, dum ei per crucem caput inclinavit, miraculis [Col. 0752B] quoque et vitae splendore enituit, sicut ex ipsius gestis apertius declaratur. Unde ego et fratres mei, vicini quoque episcopi et alii ecclesiarum praelati petimus a Sanctitate vestra, ut sicut eum firmiter credimus cum suo Rege regnare in coelis, ita ipsum in catalogo Sanctorum jubeatis ascribi in terris; quatenus ejus meritis et intercessionibus de statu lippientis Liae ad formosae Rachelis perveniamus amplexus.

134. »His decursis, genibus curvatis Vitam S. Joannis Domino Papae obtulimus; quam Dominus Cardinalis Ostiensis ejus mandato recipiens, diebus tenuit aliquantis. Die igitur praedicto Kalendarum Octobris in pleno consistorio Dominus Papa, commendata plurimum vita S. Joannis praedicti, laudans [Col. 0752C] Congregationem suam et specialius domum nostram, ut de cetero ejusdem S. Joannis nomen in Catalogo Sanctorum poneretur, et festivitas ejus eodem die, quo obiit, scilicet duodecimo mensis Julii celebraretur, consensu suorum fratrum Dominorum Cardinalium, quorum nomina subsequenter adnotantur, Apostolica auctoritate decrevit, replicando, quod eadem petitio aliis summis Pontificibus, suis praedecessoribus, fuerat porrecta, et suis ad complendum temporibus reservata.

135. »Huic canonizationi interfuerunt hi presbyteri Cardinales, videlicet: Pandulphus, natione Lucensis, basilicae duodecim Apostolorum presbyter Card. Petrus Placentinus, S. Ceciliae presb. Card. Jordanus, [Col. 0752D] quondam Abbas Fossae novae, S. Potentianae presb. Card. Joannes Lombardus, olim Tuscanen. episcopus, S. Clementis presb. Card. Romanus, quondam Primicerius, S. Anastasiae presb. Card. Hugucio S. Martini in monte presb. Card. Guido S. Mariae trans Tiberim tit. S. Callisti presb. Card. Joannes, olim. Cassinen. monachus, S. Stephani in Coelio monte presb. Card. Centius Romanus S. Laurentii in Lucina presb. Card. Sofredus, olim Pistorien. Canonicus, S. Praxedis presb. Card. Benardus olim S. Frigdiani Canonicus, S. Petri ad Vincula presb. Card. Atque Joannes, olim S. Pauli monachus, presb. Card.

136. »Diaconi Cardinales, qui interfuerunt, hi sunt: Gregorius S. Mariae in Porticu Diac. Cardin. [Col. 0753A] Gregorius Crescentii S. Mariae in Acquiro Diacon. Card. Romani. Lotharius SS. Sergii et Bacchi, natione Campanus, Diac. Cardin. Gregorius Carelli S. Georgii ad Velum aureum Diac. Card. Nicolaus S. Mariae in Cosmedin. Diac. Card. Romani. Magister Aegidius Anagninus S. Nicolai in carcere Tulliano Diac. Cardin. Centius Camerarius S. Luciae Diac. Card., atque Magister Petrus Capuanus S. Mariae in Via lata Diac. Card. Praeterea interfuerunt etiam praefatae canonizationi ex multis et diversis provinciis in dicto consistorio tanti principis, imo tantorum principum, viri honorabiles, Archiepiscopus Amalphiae, Episcopus Puteolanus, Episcopus Nolanus, Ariminensis tunc electus, et Electus famosi monasterii Fuldensis de Alemannia, qui eadem hora [Col. 0753B] fuerat confirmatus. Nuntius vero N. Imperatoris Constantinopolitani non defuit, atque N. nuntius regis Angliae; plures alii conclerici et laici, quorum nomina ille novit, qui nos finxit.

137. »Capellani vero praenominati domini Papae non defuerunt, qui nobis assistentes, Te Deum Laudamus, alta voce cantaverunt. Moxque in ipsa celebratione, praesente eodem summo Pontifice, ipsius S. Joannis oratio est a presbytero recitata. Unde pulvere excusso vitiorum ad laudandum in Sancto ejus Dominum sitis praeparati, et quia hactenus flevistis, tanquam veri filii, de morte Patris, de ipsius quasi resurrectione spiritum gaudii induatis, et cum Psalmista veraciter decantetis: Mihi autem nimis honorati sunt amici tui, Deus. Praesens denique [Col. 0753C] gloria, quae de Sanctorum celebratione habetur, illius gloriae et gaudii est imago, quam nullius sensus valet comprehendere, nec sermo quantumcumque disertius explicare. Ea igitur die, qua vos contigerit litteras tanti tripudii recipere, beati Joannis, Domini et Patris nostri, sicut in sui natalis die, nocturnis et diurnis laudibus studeatis memoriam celebrare, supernae Majestatis clementiam attentius implorantes, quatenus sic nos faciat per hujus vitae stadium currere, nostro duce et patrono praeeunte S. Joanne, ut per unum et in uno, qui dicit, Ego et Pater unum sumus, perfecti cursus bravium capiamus. Valete.«

138. Huic epistolae subnecto Bullam canonizationis [Col. 0753D] anno 1193, a Coelestino III editam, quae exstat apud D. Thesaurum Velium, S. Praxedis abbatem, ante Vitam S. Joannis Gualberti, anno 1612 Romae editam, apud Didacum Franchium lib. 12, pag. 516, et in Bullario Laertii Cherubini tom. 1, pag. 31. Franchius pag. 508 dicit eam datam esse ad Abbatem et conventum Passinianensem. Alii autem duo hunc habent titulum: »Coelestinus episcopus, servus servorum Dei, dilectis filiis, Abbati et Conventui Vallis-Umbrosae salutem et Apostolicam benedictionem.« Tenor Bullae apud Laertium Cherubinum loco citato est talis: »Gloriosus Deus in Sanctis suis, et in majestate mirabilis, ministros suos, qui sibi veraciter et sincere ministrant, non solum immarcescibili bravio et aeterno remunerat, verum etiam [Col. 0754A] in praesenti vita, per exhibitionem plurium miraculorum, commendabiles reddit, et, secundum propheticum verbum, eos facit in aeterna esse memoria, et ab omnibus celebriter venerari. Nec enim quisquam Catholicus ambigit, cum et hoc Scriptura sacra testetur, quod in Sanctis suis laudatur Dominus, et qui honorat eos, ipsum Dominum prorsus honorat; ipso attestante qui dicit: Qui vos honorat, me honorat, et qui vos recipit, me recipit. Et item: Quod uni ex meis minimis fecistis, mihi fecistis. Et quidem rationi consentaneum esse probatur, ut, quandoquidem omnipotens Pater Filii sui coheredes eo quo ipsum honore voluit insigniri ipso orante et dicente: Volo, Pater, ut ubi ego sum, illic sit et minister meus; et rursum: Si quis mihi ministraverit, [Col. 0754B] honorificabit eum Pater meus, qui in coelis est, homines, qui ex lutea materia sunt, ipsius memoriam celebrent et venerentur in terris, cujus nomen creditur scriptum esse in coelis.

139. »Hac nimirum consideratione inducti, cum preces dilectorum filiorum nostrorum Georgii [lege Gregorii] Abbatis et Conventus Passinianensis monasterii, vestrumque testimonium recepissemus et litteras, ut inclitae recordationis Joannem quondam Abbatem, Vallis-Umbrosanae Congregationis institutorem, qui Creatoris sui servus prudens extitit et fidelis, et familiae sibi commissae in tempore tritici mensuram impendit; et quem, quia fuit super pauca fidelis, post obitum suum super multa Dominus ipse constituit, et multis miraculorum privilegiis insignivit, [Col. 0754C] istis etiam temporibus ut dicitur, incessanter illustrat, Sanctorum Catalogo annumerare et consociare vellemus. Visum itaque est nobis, et communi consilio fratrum insedit, et vicinorum episcoporum et aliorum Praelatorum Ecclesiae, deberemus de conversatione ejusdem boni Viri et miraculis testimonia praestolari. Demum vero cum Episcoporum, Abbatum, Priorum, Archidiaconorum, Plebanorum, Praepositorum, Ecclesiasticorum et Monasticorum Conventuum atque aliorum super ejusdem Ministri Jesu Christi vita et conversatione atque miraculis recepissemus testimonia et preces; super canonizando eodem, fratrum nostrorum convenientia requisita et habita, referentes gratias Creatori, qui [Col. 0754D] Ecclesiam suam semper nova prole multiplicat, et tam rosarum, quam liliorum flore decorat, praenominatum B. Joannem canonizavimus, et numero confessorum Christi decrevimus adjungendum. Confessorum omnium Regem prece humili deposcentes, ut ejusdem Confessoris, qui sibi propter lucidas et conspicuas placuit actiones, precibus et meritis recolendis, ab instantibus periculis eruamur et in nostris necessitatibus ipsius patrocinium sentiamus.

140. »Vestrae itaque devotioni per Apostolica scripta mandamus atque praecipimus, quatenus de tanti Patroni suffragio, quem genuit et nutrivit ipsa Italia, spiritualiter gratulemini, et ejus memoriam certo die inter alios Confessores veneratione celebri [Col. 0755A] recolatis, ipsius festivitatem colere studeatis, in eo divinam omnipotentiam exaltantes. Si enim, attestante voce Dominica, Deum diligere comprobatur, qui mandata ejus observat, a fructibus praenominati sancti viri cognoscitur, quod apud Deum possit et debeat pro peccatoribus efficaciter exaudiri; qui Evangelicae praedicationis non surdus auditor, mundi gaudia, tanquam stercora reputans, dereliquit, et sequens Christi vestigia, non solum in vestro monasterio monasticam religionem instituit, verum etiam septem monasteria fabricavit, et ad ultimum Passinianense monasterium reparans, in eo praesentem vitam laudabili decessu finivit. Illud tamen inter ejus miracula primum et praecipuum invenitur, quod pro quodam opere misericordiae cuidam in se delinquenti, [Col. 0755B] ante ipsum in modum crucis prostrato, provide et clementer exhibito, imago Crucifixi ei, adhuc in saeculari militia existenti, caput dicitur inclinasse. Dat. Laterani secundo Non. Octobris Pontificatus nostri anno tertio.«

141. Circa diem huic Bullae subsignatum quamdam adverto in diversis editionibus discrepantiam. Didacus Franchius lib. 12, pag. 519, in fine ita subscriptum legit. »Datum Laterani, 1. Nonas Octobris Pontificatus nostri anno tertio.« Si per hoc intelligat pridie Nonas Octobris, in assignanda die sexta Octobris cum Laertio Cherubino conveniet. Thesaurus Velius supra citatus, omisso die, subscriptionem sic edidit: »Datum in Lateranensi nostro palatio anno Domini 1193 anno III Pontific. nostri.« [Col. 0755C] Alphonsus Ciacconius Historiae suae tom. 1, col. 1153, in assignando canonizationis die certo erravit ita scribens: »Eodem anno 1193 Coelestinus Pontifex Joannem Gualbertum in Sanctorum numerum retulit Kalendis Septembris.« Error hic eodem tomo col. 1155, in additionibus Victorelli aliorumque sic corrigitur: »11 Non. Octob. anno 3 Pontificatus id praestitit Coelestinus Constit. 2, Gloriosus Deus,« etc. Forte Ciacconius unum mensem pro altero posuit, voluitque dicere id factum esse Kalendis Octobris; quod de edita isto die Bulla intelligi non deberet, sed de canonizatione Romae facta, uti testatur in litteris supra allatis Gregorius Passinianensis Abbas his verbis: »Die igitur praedicto Kalendarum Octobris [Col. 0755D] in pleno consistorio Dominus Papa . . . . ut de cetero ejusdem S. Joannis nomen in Catalogo Sanctorum poneretur . . . . Apostolica auctoritate decrevit.«

142. Aliud praeterea quidpiam circa hanc Bullam observavi, quod satis combinare nequeo. Franchius lib. 13 Historiae suae, pag. 508 et 516, ait tres ejusdem tenoris Bullas, variatis inscriptionibus, a Pontifice missas esse: primam quidem ad Episcopos Tusciae, alteram ad Praesules Longobardiae, tertiam denique ad Abbatem Passinianensem. Huic ultimae, pagina 519, ad marginem dexteram subscribit: »Datum Laterani 1 Nonas Octobris;« ad sinistram vero: »Dat. Lateran. VIII Idus Octobris Pontificatus,« etc. Haec duorum dierum differentia facile [Col. 0756A] explicari posset, si Franchius unum Bullae exemplar Abbati Passinianensi, alterum Abbati Vallumbrosano missum esse diceret. Verum cum tantummodo unum proferat exemplar, illudque directum esse contendat ad Abbatem Passinianensem, quomodo haec dierum varietas in ipsius systemate componenda sit, discere cupio. Puto ego Bullam superius ex Laertio Cherubino transcriptam dirigi ad Abbatem Vallumbrosanum; id ipse clamat contextus, in quo praeter alia, quae attente legenti occurrent, haec de S. Joanne Gualberto dicuntur: »Sequens Christi vestigia non solum in vestro monasterio monasticam religionem instituit, verum etiam septem monasteria fabricavit, et ad ultimum Passinianense monasterium reparans, in eo praesentem vitam laudabili decessu finivit.« [Col. 0756B] At haec verba »in vestro monasterio« apud Franchium et Thesaurum Velium non leguntur; quae, utrum ab his, an ab aliis suppressa sint, nescio. Saltem, teste Franchio pag. 519, Purpurati Patres anno 1595 bullam canonizationis, omni vitio carere declararunt; quod nobis sufficit.

143. Anno 1194 idem Coelestinus, festum S. Joannis Gualberti solenni pompa celebrari volens, has dedit litteras, quas exhibet Thesaurus Velius ante vitam S. Joannis, et Didacus Franchius, pag. 520: »Coelestinus episcopus, servus servorum Dei, venerabilibus Fratribus Aretino, Senensi, et Pistoriensi episcopis salutem et apostolicam benedictionem. Saluti nostrae plurimum credimus expedire, si eorum in terris celebrem habeamus memoriam, eorum merita [Col. 0756C] solennibus recolendo praeconiis, quorum in coelis speramus intercessionibus assiduis adjuvari. Hinc est igitur quod, cum dilectus filius noster Gregorius abbas monasterii de Passiniano ad Sedem Apostolicam accessisset, et de sancta conversatione, vita et meritis B. Joannis confessoris, cujus venerabile corpus in ejus ecclesia requiescit, plurima certa indicia coram nobis et fratribus obtulisset; nos, auditis virtutum ejus et miraculorum insigniis, et quod inter carnales spiritualem, inter homines etiam conversationem angelicam habuisset, ipsum, qui corporaliter dissolutus cum Christo jam esse meruit, ne debito ipsius honori et gloriae quodammodo detrahere videremur, si sanctificatum a Deo permitteremus [Col. 0756D] ulterius devotionis humanae carere veneratione, de Fratrum nostrorum consilio Sanctorum Catalogo censuimus adscribendum.

144. »Cum igitur lucerna ejus sic arserit hactenus in hoc mundo, quod per Dei gratiam jam non sub modio, sed super candelabrum meruerit collocari, in se ardens per opera charitatis, aliis lucens per exemplum, Fraternitatem vestram monemus et hortamur in Domino, per Apostolica scripta mandantes, quatenus a praedicto Abbate et fratribus ejus fueritis requisiti, ad jam dictum monasterium pariter accedatis, et cum honore et reverentia, quam in talibus adhiberi oportet, corpus sancti Viri ab eo loco, in quo positum fuerat, sicut decet sanctum, solenniter erigentes, devotionem fidelium ad venerationem ipsis [Col. 0757A] salubriter excitetis, ipsumque festivitate solenni pronuntietis constituto die annis singulis specialiter excolendum. Datum Lateran. X Kalend. Junii Pontificatus nostri anno quarto.« Haec cum editione Thesauri Velii conveniunt, praeterquam quod in fine Thesaurianae ita ponatur: »Datum Romae apud sanctum Petrum X Kalendas Junii Pontificatus nostri anno quarto.« Scio quidem haec cum prioribus non pugnare, sed hoc discrimen, licet exiguum, significo, ut omnes intelligant nos more nostro etiam minuta quaeque observare.

145. Hoc Breve Coelestini III, nescio qua de causa, executioni mandatum non fuit; ita ut Innocentius III ejus successor post aliquot annos novas dederit litteras, quibus Episcopum Florentinum et Fesulanum [Col. 0757B] ad celebrandam S. Joannis festivitatem hortatur. Eae apud Franchium pag. 522, sic habent: »Innocentius episcopus, servus servorum Dei, venerabilibus fratribus Florentino et Fesulano episcopis salutem et Apostolicam benedictionem. In litteris bonae memoriae Coelestini praedecessoris nostri perspeximus contineri, quod cum ipse de beati Joannis confessoris, cujus corpus in monasterio de Passiniano quiescit, vita et meritis et conversatione laudabili, et quod idem Sanctus post obitum suum miraculis plurimis et virtutibus coruscari per oblata indicia et probata, plenam notitiam habuisset, et eum cum Christo regnantem Christianorum deberet devotio venerari, de fratrum suorum consilio ipsum Sanctorum Catalogo censuit adscriptum, Aretino, Senensi et Pistoriensi [Col. 0757C] episcopis, datis litteris Apostolicis in mandatis, ut cum ab abbate et fratribus monasterii memorati requisiti fuissent, ad ipsum monasterium pariter accedentes et cum reverentia et honore, qui debet in talibus adhiberi, corpus Confessoris praedicti ab eo loco, in quo positum fuerat, sicut decet Sanctum, solenniter elevantes, devotionem fidelium ad venerationem ipsius salubriter excitarent, et solennitatem ejusdem annis singulis suo die statuerent excolendam: sed per eos mandatum Apostolicum non fuit mancipatum.

146. »Volentes igitur, ut tanti Viri memoria, de quo exultatio est Angelis Dei, apud homines celebris habeatur, Fraternitati vestrae per Apostolica scripta [Col. 0757D] mandamus, quatenus ea, juxta quod idem praedecessor noster mandaverat, exequi procuretis tam libenti animo, quam devoto. Datum Lateran. VI Kalend. Aprilis Pontific. nostri an. tertiodecimo.« Hanc Innocentii epistolam brevi effectum suum consecutam esse ita tradit Jacobus Mindria in Chronico: »Anno MCCX, die decima Octobris, per Joannem episcopum Florentinum, et Raynerium episcopum Fesulanum, aliosque plures in dignitate constitutos, de consensu Domini Papae magna cum devotione translatum fuit corpus S. P. N. Joannis.« Ubi autem repositum fuerit, indicant haec Breviarii Vallumbrosani verba apud Franchium lib. 12, pag. 524 citata: »Magna cum veneratione et hymnis et canticis spiritualibus reliquias sanctissimi Joannis [Col. 0758A] ex eo loco, quo in die depositionis suae locatae fuerant, extraxerunt, et in altari, ad sinistram intrantibus posito, recondiderunt in eodem Passiniani monasterio.« At jam sensim sine sensu ad sacras exuvias delapsus sum, de quibus sigillatim disseram paragrapho sequenti, postquam aliqua de Sancti cultu praemisero.



§ XII. S. Joannis Gualberti cultus, reliquiae et gloria posthuma.

147. Quamvis Sancti nostri cultum, summorum Pontificum decretis satis firmatum, pluribus stabilire non sit opus, tamen ut consuetam Majorum nostrorum in illustrandis Sanctorum Actis methodum sequar, paucas Martyrologiorum quorumdam annuntiationes enumerabo. Auctaria Usuardi, non ita pridem illustrati, [Col. 0758B] pari consensu eum celebrant. Florentini codices in quibusdam voculis discrepantes ita fere omnes enuntiant: »In Tuscia, in territorio Florentino, apud monasterium sancti Michaelis de Pasignano Fesulanae dioecesis, transitus sancti Joannis abbatis, fundatoris Ordinis Vallis-Umbrosae, qui vivus in saeculo se totis viribus mortificavit pro Christo. Hujus venerabilis obitus exstitit anno Incarnati verbi MLXXIII [alias MLXXIV]. Tamen festivitas fit in Tuscia VI Idus Octobris.« Belinus sic habet brevius: »Item sancti Johannis Gualberti.« Eodem modo Molanus, nisi quod in ejus editione minoribus typis addatur: »Cujus Vitam edidit Blasius Milanesius;« quae additio videtur esse Molani, qui forte aliam »S. Joannis Gualberti« Vitam non noverat.

[Col. 0758C] 148. Memorant eumdem Sanctum omnes Martyrologi recentiores, e quibus paucos selegisse suffecerit. Petrus Galesinius sic refert: »Passiniani in finibus Florentinorum sancti Joannis Gualberti confessoris, qui rerum humanarum despicientia et magnitudine pietatis excellens, Vallis-Umbrosae ordinem instituit; cujus Viri sanctitate, quae et multis miraculis spectata est, et in religiose pieque factis mirifice eluxit, cognita, Coelestinus tertius, Pontifex Maximus, illum in sanctos retulit.« Arnoldus Wion in Ligno vitae, lib. 3, quarto Idus Julii sic eum annuntiat: »In monasterio Passiniano prope Florentiam depositio sancti Joannis Gualberti abbatis, institutoris Ordinis Vallis-Umbrosae, sanctitate et miraculorum gloria [Col. 0758D] clarissimi.« Denique Martyrologium Romanum XII Julii ita habet: »In monasterio Passiniano prope Florentiam S. Joannis Gualberti abbatis institutoris Ordinis Vallis-Umbrosae.« Fusioribus elogiis seu Vitae epitomis eum exornarunt Franciscus Haraeus in Compendio Surii, Philippus Ferrarius in Catalogo Sanctorum Italiae, Gabriel Bucelinus in Menologio Benedictino, Hugo Menardus et Benedictus Dorganius in ejusdem Ordinis Calendario, aliique quibus hic supersedeo.

149. Possem praeterea afferre quaedam publicae venerationis indicia, atque inter alia cantilenam Hetruscam, jam a tribus saeculis in S. Joannis Gualberti honorem concinnatam, quae plusquam sexaginta strophis ejus virtutes et miracula complectitur. Verum [Col. 0759A] cum nimis prolixa sit, et ex antiqua lingua Italica magno labore in Latinam conversa rhythmi leporem et vernaculam simplicitatem perderet, facile locum ejus supplebit hymnus Sapphicus ex Breviario Vallumbrosano descriptus, qui est veluti quaedam praedictae cantilenae synopsis. Is itaque sic habetur apud Philippum Ferrarium in Catalogo Sanctorum Italiae die XII Julii.


Dum Crucis signum videt nic in hoste,
Parcit, et constans odium remittit:
Orat in templum [lege templo], caput ecce Christi
   Flectit in illum.

Postea saeclum fugiens malignum
Se suis vestes manibus Joannes
[Col. 0759B] Induit sacras, monachusque servit
   Relligioni.

Hic Dei zelo jugiter perardens,
Utque vir fortis, vitium duorum
Praesulum pandens, populum ruentem
   Terruit omnem.

In via pergens, inopi reperto
Unicum panem dedit, ac recepit
Ipse tunc ternos; Deitas suprema
   Misit ad illum.

Vallis Umbrosae struit inde sacra
Tecta Vir sanctus, simul atque secum
Edocet multos homines beatam
   Ducere vitam.

Dum tegit culpas monachus pudore,
[Col. 0759C] Detegit illas humili Joannes
Voce, ne frater pereat silendo
   Propter omissa.

Fluctuat demens rapidis in undis:
Invocat Sanctum metuens aquarum
Impetus Arni, columis fit amens
   Intus et extra.

Nubium plenus minitatur aer,
Dum suas fratres properant aristas,
Ut terant, orat; penitus refugit
   Nubibus aer.

Dum tenet laetus monachus malignum
Spiritum, formam leporis gerentem
Nesciens, Sanctus metuens retexit,
   [Col. 0759D] Ne cadat ille.

Carne non audent monachi, carentes
Pane, se vesci; prece supplicantis
Angelus panes tulit, atque cunctis
   Trusit orexim.

Mane consurgens onerat petentes
Pauperes multos, minuitque nunquam
Triticum, dum dat; gravior sed arca
   Semper abundat.

Jussit occidi rapidum sequentem
Buculas ursum; properavit ultro
Ursus ad mortem patienter, aeque
   Si foret agnus.

Transit illaesus monachus per ignem.
Pontifex signo removet scelestum
[Col. 0760A] Praesulem viso, metuens docentem
   Dogmata falsa.

Cessit e vita meditans olympum,
Corpus in terris veneratur hujus
Spiritus laetus superam petivit
   Protinus arcem.

Ecce nunc fagus memor est Joannis:
Flore nam cunctis folioque fagis,
Singulis annis prior, et videtur
   Omnibus ista.

Ante sacratum tumulum Joannis
Fit salus aegris, medecina fessis,
Lumen orbatis, fugiuntque monstra
   Tartaris atra.
Romani Pontifices ejusdem Sancti cultum magis [Col. 0760B] magisque paulatim promoverunt: nam Clemens VIII decrevit ut de eo fieret commemoratio in Officio Ecclesiae Romanae. Dein Clemens X permisit de eo recitari Officium proprium ritu semiduplici. Tandem Innocentius XI jussit ut ritu duplici legeretur ipsius Officium, prout hodiedum est in Breviario Romano. Respublica Florentina jam ab anno 1500 publicum edidit decretum, quo sub mulcta pecuniaria jubentur claudi officinae et tabernae die sancto Gualberto sacra. Hoc publicae venerationis testimonium in archivis Vallumbrosanis conservatum hic indicasse sufficit. Haec de cultu. Nunc de reliquiis, aliisque monumentis ad Sanctum nostrum spectantibus, agamus.

150. Corpus S. Joannis Gualberti, paulo post ejus [Col. 0760C] obitum, ut utraque narrant Acta, reconditum est in monasterio Passiniano; quod ut majori cum splendore conservaretur, R. D. Aurelius vulgo Foroliviensis anno 1580, sacellum eleganter exornavit, et magna cum pompa ac praesulum frequentia sacra ossa recognita ac visitata marmoreo tumulo condidit. Caput ibidem in prima translatione inclusum fuerat peculiari thecae, quam R. D. Placidus Pavanellus Patavinus circa annum 1440 multo pretiosiorem reddidit. R. D. Columbinus de Alphiano concessit ecclesiae Florentinae sanctissimae Trinitatis maxillam S. Patris Gualberti, quae anno 1586, in sacello ejusdem ecclesiae collocata est. Brachium dexterum bis miraculose ad Vallem-Umbrosam delatum est, [Col. 0760D] uti pluribus describit Thesaurus Velius inter miracula, post S. Joannis Vitam impressa, cap. 4, 5, 6, 7, 8, 9 et 10. Franchius lib. 10, pag. 370 et seqq. De eadem prodigiosa brachii translatione videri potest Hieronymus Radiolensis in miraculis, hic post utramque vitam edendis, num. 7, 8 et seqq. In eodem Vallis-Umbrosae monasterio servatur crux, qua S. Joannes Gualbertus daemones fugare solebat, de qua praeter Thesaurum et Franchium agit Hieronymus Radiolensis in Miraculis mox citatis num. 5 et 6. Franchius lib. 10, pag. 361, hanc putat esse eamdem, quam S. Gualbertus Petro Igneo innoxie flammas transeunti gestandam dedit. Quidquid sit de ea re, constat crucem illam mirae virtutis esse contra daemones, ita ut anno 1634, a R. D. Valentino [Col. 0761A] Balduino abbate argenteis ornamentis fuerit condecorata. Denique ibidem olim ostendebatur imago Crucifixi, quae S. Joanni caput inclinavit. Hanc vero nuper Florentiam translatam esse dixi § 2, hujus Commentarii num. 18.

151. Haec omnia Papebrochius noster, testis oculatus confirmat in schedis post mortem relictis, in quibus inter alias itineris sui Italici, anno 1660 cum Henschenio instituti, observationes haec notavit: »Ad corpus B. Joannis Gualberti celebravimus in monasterio Passiniano. Est istud in proprio sacello post altare intra murum reconditum, marmoreoque obtectum lapide, super quem ipsius Divi ex marmore elegans statua in cubitum innixa jacet, capite versus populum erecto, et manu dextra, quae ad genu pertingit, [Col. 0761B] crucem tenens. Sub ipso lapide haec inscriptio legitur:


D. O. M.

D. Joanni Gualberto civi Florentino, Vallumbrosani Ordinis Fundatori, Italiae a Simonia atque haeresi [Col. 0762A] miraculis liberatori, viro vitae sanctissimae ac ideo per Coelestinum III Pont. Max. Kal. Oct. MCXCIII Canonizato; Patri Opt. Abbas hujus monasterii Passin. humilis filius, ut ejusdem S. Viri corpus hac in arca, in qua illud nunc jacet, digne conderetur, haec monumenta pietate erexit an. D. MDLXXX. Obiit IV [Idus] Julii MLXXIII. Vixit annis LXXXVII.«

152. Dubito an Papebrochius haec festinanter describens non omiserit unum aetatis annum, ut facile contingit. Nam, ut superius dixi, recepta jam est apud Vallumbrosanos sententia, Sanctum Patrem suum LXXXVIII annis vixisse. Eumdem annorum numerum subscriptum invenio effigiei ejus, quam juxta exemplar Musei serenissimi magni Ducis Etruriae hic aeri incisam exhibeo. Hanc acceptam referimus [Col. 0762B] D. Germano Ruini, sacristae Vallumbrosano, qui in Epistola ad Papebrochium data ait, eam esse veram S. Joannis Gualberti effigiem. Nos eam exactissime delineari curavimus, ut omnibus illam cum Florentino exemplari conferentibus patebit. En ipsam: [Col. 0761] [Figure: [S. Joannes Gualbertus] 22Kb]

[Col. 0763A] 153. Reliqua sacra monumenta a se visa sic describere pergit Papebrochius: »Caput ibidem est in herma argentea; Maxilla in monasterio S. Trinitatis de Florentia; Brachium in Vallumbrosa in antiquo et eleganti 4 pedum ciborio involutum pannis, ubi et cuspis Dominici clavi, in vicem manus ex ho brachio missae, per S. Ludovicum donata, pulchra in ramonstrantia spectatur. Ibidem crux lignea vilis, alias magnae adversus daemones potestatis, argenteae grandi inclusa. Crucifixi, qui eidem in templo S. Miniatis caput inclinavit, imago sub eleganti marmoreo tabernaculo ibidem ante chorum visitur, sed coloribus omnino jam exoletis. Ad pedem montis arctissima semita abscedit ad latus, ubi erectum tabernaculum pictura sua locum indicat, in quo [Col. 0763B] inimico occurrens S. Joannes ipsum se vicit. In pariete sinistrae alae Crucis insertus est lapis religiose tectus, qui corpus S. Joannis Gualberti per 300, et quod excurrit, annos texit. Imago altaris ejus miracula repraesentat.«

154. Praeter haec sacra monumenta a Papebrochio memorata, aliae in variis Italiae locis reperiuntur ejusdem Sancti reliquiae. Franchius lib. 12, pag. 526, ait, dentem aliasque ossium partes a D. Tiberio Corsellino Romam fuisse delatas, atque anno 1585 in ecclesia S. Praxedis collocatas; pagina vero sequenti scribit, partem digiti sinistrae manus in ecclesiam Foroliviensem S. Mercurialis anno 1587 fuisse translatam, ac ibidem in sacello, quod eidem Sancto dedicatum est, honorari. Idem scriptor lib. 7, pag. 187, [Col. 0763C] asserit, cucullum S. Joannis Gualberti in monasterio S. Salvii a monachabus Vallumbrosanis conservari; hujus cuculli partem, articulo digiti majorem, a P. Janningo nostro mihi traditam, studiose conservo, una cum Italico testimonio, quo D. Bruno Tozzi Cancellarius Ordinis anno 1700, die 4 Aprilis fidem facit, has veras esse S. Gualberti Reliquias. Paulus Masinius in sua Bononia perlustrata XII Julii, invenit in templo Religiosarum S. Catharinae in platea majore ejusdem Sancti reliquias, additque illic esse puteum jam a multo tempore extructum, in quo est aqua e fonte S. Joannis Gualberti, ad quam devote hauriendam multi homines concurrunt. Non dubito quin etiam in alia ejusdem Ordinis monasteria dispertitae [Col. 0763D] sint aliquae ejusdem Sancti exuviae. Sed hae sunt praecipuae, quas post operosam inquisitionem in Italia invenire potui. Nunc etiam de iis agemus, quae in alias regiones dicuntur translatae.

155. Non intra solos Italiae fines sacra Joannis Gualberti lipsana continentur, sed a regibus expetita, in Galliam et Hispaniam fuerunt transmissa. De translatione Reliquiarum in Galliam praeter Thesaurum Velium, Locatellum, Franchium aliosque Vallumbrosanos, Michael Pocciantius Ordinis servorum B. Mariae Virginis in Catalogo scriptorum Florentinorum pag. 30, agens de Benigno abbate Vallumbrosano, haec scribit: »Hic Pater Ludovico Francorum regi brachium S. Joannis Gualberti concessit, quod postmodum Parisiis delatum; [et] eidem S. [Col. 0764A] Viro templum dedicatum est, Vallumbrosella dictum.« Manum tantummodo pio Regi concessam fuisse tradit cum aliis Vallumbrosanis scriptoribus Bernardus Del Sera, ita apud Franchium lib. 12, p. 526, ad marginem citatus: »Ludovicus Franciae rex, accepta ab abbate Benigno dextri brachii (sinistri partem fuisse vult Hieronymus Radiolensis, teste eodem Franchio lib. 8, pag. 277) manu S. P. N. Joannis, quam efflagitaverat, pro ea monasterio Vallis-Umbrosae crucem unius palmi auream, pretiosissimis gemmis distinctam, cum particula ligni Crucis Christi dono dedit.«

156. Historici Vallumbrosani cum Pecciantio mox citato narrant, S. Ludovicum, praeter veneranda Dominicae Passionis instrumenta, ad Vallem Umbrosam [Col. 0764B] ingrati animi signum transmissa, S. Joannis Gualberti honori templum ac monasterium Parisiis aedificasse. Id inter alios Bernardus Del Sera, apud Franchium lib. 6, pag. 276 citatus, asserit his verbis: »Rex Franciae, accepta a B. Benigno S. Joannis dextri brachii manu, ad Dei et ipsius sancti honorem instituit Ordini magnum monasterium, quod Vallumbrosella appellavit, in quo multa divitiarum ornamenta collocavit.« Addit Locatellus lib. 1, cap. 90, ex testimonio Hieronymi Radiolensis, quosdam monachos Gallos ex hoc monasterio Vallumbrosellensi anno 1450 venisse ad Vallem Umbrosam, qui testabantur, per hanc sanctam manum in Gallia plurima et maxima patrari miracula. Quidquid sit de hujus templi ac monasterii fundatione, de qua ne [Col. 0764C] vel minimam dubii suspicionem movere volo, saltem nulla hoc tempore utriusque memoria Parisiis exstat, ut fatentur illi, qui antiquitates Parisienses sedulo examinarunt. Utrum antem hi monachi Vallumbrosellenses omnino desierint, an mutato nomine in aliam religiosam Congregationem transierint, ignoro.

157. In Hispaniam etiam ejusdem Sancti reliquiae summa cum veneratione receptae fuerunt; qua de re Chrysostomus Talentus in oratione panegyrica B. Attonis ita loquitur pag. 19. »Vallimbrosana respublica inclytae recordationis Philippo secundo jure innumeras debet gratias, quod, a serenissimo Francisco Mediceo Etruriae magno duce sanctissimi Patris nostri sinistrae manus articulo quodam obtento, gloriosum [Col. 0764D] illius nomen in tota Hispania celeberrimum fecit.« Non dubito quin per has aliasque S. Joannis Gualberti Reliquias multa recentiora facta sint miracula, quae ad nostram notitiam non pervenerunt. Quis enim salutiferam virtutem sacris ossibus deneget, si aqua solo sancti Viri attactu sacrata tantam habeat vim ad pellendos morbos, ut ad eam hauriendam febricitantes certatim confluant, et saepe sanitatem, diu frustra optatam, obtineant. Id testantur fontes et putei Bononiae, Florentiae et alibi, S. Joannis memoria et miraculis celebres, quorum efficaciam prodigiosis quibusdam exemplis probat Locatellus lib. I, cap. 112. Nimis longum foret singulis hisce gloriae posthumae monumentis immorari; sufficiet de praecipuis pauca dixisse.

[Col. 0765A] 158. Fons est in Valle-Umbrosa, in quem sanctus Joannes saepe pedes et manus intinxisse fertur. Teste Hieronymo Radiolensi, abest a monasterio quingentis passibus; tanta autem religione olim conservabatur, ut per plura saecula eodem topho et herba, quemadmodum tempore S. Joannis erat, cingeretur nec vellent antiqui patres Vallumbrosani reverentiae carsa illum exsculptis exornare lapidibus. Idem auctor narrat, hujus fontis aqua varios morbos fuisse curatos; qua de re suo loco postea agemus. Didici autem ex Franchio lib. 4, pag. 79, jam hunc fontem altari et Oratorio esse exornatum (eorum figuram aeri incisam in suo indice exhibet) locumque, Sancti Reliquiis sacrum, a peregrinis et aegrotis pietatis causa plurimum frequentari. Alter fons est, testante Locatello, [Col. 0765B] lib. 1, cap. 112, vicinus monasterio Passiniano, etiam miraculis clarus, in quo miraculose dicuntur capti duo lucii, uti narratur in Vita per B. Andream et B. Attonem scripta.

159. Aliud denique prodigiosum Gualbertinae sanctitatis monumentum in Valle Umbrosa cernitur de quo post B. Andream n. 13 sic scribit Andreas Januensis in Vita cap. 11. »Quaedam arbor, quae fagus dicitur, quae a loco, ubi beatus Joannes morabatur, parumper supereminendo sejungebatur, licet multas arbores circa se ejusdem generis haberet, ante omnes tamen per multos dies omni anno floribus rutilabat, frondibus vernabat, omnesque supergrediens, ceteris amplius flores frondesque conservabat.« Idem prodigium confirmat hic versus, ex hymno Vallumbrosano [Col. 0765C] supra relato desumptus.

Ecce nunc fagus memor est Joannis:
Flore nam cunctis folioque fagis
Singulis annis prior et videtur
   Omnibus ista.
[Col. 0766A] Quin imo annuum hoc miraculum tempore suo perseverasse testatur Didacus Franchius lib. 4, pag. 89; additque fagum illam anno, quo scripsit aut impressit S. Joannis Gualberti Vitam, prudenter novo aggere fuisse firmatam, ne paulatim decurrentium aquarum impetu eradicaretur.

160. Joannes Mabillonius de prodigiosa hac fago aliisque monumentis anno 1686 a se visis scribit sequentia in Itinere suo Italico tom. 1, pag. 183: »Vallumbrosa situm habet maxime solitarium in clivo altissimi montis, qui monasterio ex parte Orientis incumbit. Prospectum habet versus septentrionem in subjectam vallem unius fere milliario. In edito montis aggere sita est cella sancti Joannis Gualberti. . . . . et non longe inde exstat fagus, sub qua per [Col. 0766B] multos annos delituit Gualbertus, quae hactenus, novis surculis subinde succrescentibus, ante omnes alias fagos virescit, et post omnes virorem suum conservat. Sancti Johannis corpus Passiniani, unum ejus brachium apud Vallumbrosam habetur cum ejusdem Psalterio et manuali precum quotidianarum; item acies seu acumen clavi Dominici, in suum monasterium a sancto Ludovico Francorum rege (ut perhibent) dono transmissum; quod sane acumen in clavo illo, quem ad sanctum Dionysium prope Parisios asservamus, desideratur. In Psalterii litaniis post sanctos Benedictum et Maurum sanctus Placidus invocatur. Multae sunt ibidem aliae beatorum domesticorum reliquiae, quorum elogia Hieronymus de Raggiola ejusdem loci monachus scripsit [Col. 0766C] ad Laurentium Medicem.« Haec de cultu, reliquiis et monumentis posthumis dicta sufficiant. Nunc ipsa Sancti Acta ab antiquis ac beatis auctoribus scripta, dein miracula, ac denique solennem Crucifixi translationem, eo, quo promisimus ordine, exhibeamus.




[Col. 0765]
S. JOANNIS GUALBERTI VITA, AUCTORE BEATO ANDREA ABBATE STRUMENSI,
Ex ms. Vallumbrosano, quod nuper e latebris eruit R. D. Joannes Aurelius Casari.



CAPUT PRIMUM. S. Joannis Gualberti natales, ingressus in monasterium, Simoniaci abbatis derelictio, et in Vallem Umbrosam adventus.
[Col. 0765D]

[1. Tempore quo Simoniaca [(15) 1Kb] , et Nicolaitarum [(16) 1Kb] [Col. 0766D] naereses per Tusciam, et pene per totam Italiam, diebus Henrici [(17) 1Kb] Imperatoris Ecclesiam Catholicam in locis plerisque foedabant, erat quidam nobilis, Gualbertus nomine, vir militaris, patria Florentinus, habens duos filios, quorum unus Ugo; alter Johannes [Col. 0767A] vocabatur. Qui, secundum etymologiam sui nominis gratia Dei [(18) 1Kb] , variis virtutum operibus insignitus est, ut in hoc opusculo de ipsius sacra conversione, ac piis moribus, in sequenti clarebit. Iste dum satis carus parentibus ac vicinis, et qui eum noverant, pro honestate morum suorum vehementer existeret, accidit ut quidam, maligno spiritu commotus, quemdam propinquum ejus occideret; unde occursum ejus, aliorumque parentum, qui de consanguinitate defuncti erant, praefatus homicida modis omnibus devitabat.

2. Sed jam propinquaverat tempus, quo gratia divina misericorditer declararet in Joanne, quis futurus esset; et qualis ac quantus in exemplum humilitatis et misericordiae fidelibus multis esse deberet. [Col. 0767B] Qui dum uno die cum armigeris suis Florentiam ire disponeret, in eodem itinere praefatum homicidam qui propinquum ejus interfecerat, ex improviso obvium habuit, in loco, quem sic arcta semita comprimebat, ut neuter posset in partem aliam declinare. Quem dum homicida praedictus venientem eminus conspexisset, desperatus vita, protinus semetipsum equo projiciens, in terram vultu demisso, expansis manibus in modum Crucis, moribundus suum interitum expectabat. Juvenis autem benignus videns eum taliter ex nimio timore solo procumbentem, misericordia motus in eum, pro sanctae Crucis reverentia, quam brachiis et manibus signabat, indulgere sibi [(19) 1Kb] disposuit, et ut concite surgeret, nec timeret, admonuit.

[Col. 0767C] 3. Postquam autem inimicum in pace transire permisit, ac de cetero libere, quocumque vellet, abire concessit, progressus paululum, ad quamdam venit ecclesiam; quam cum oraturus ingreditur, Crucem ejusdem ecclesiae caput sibi flectere contuetur, quasi gratias eidem redderet, quia pro reverentia ipsius suo inimico miseri orditer pepercisset. Et quid mirum, si Omnipotens sibi hujusmodi reverentiam per imaginem suae Crucis tunc voluit exhibere, quem suo timori subditum, obsequio deditum, et circa proximum visceribus charitatis undique plenum vidit? Ipse se amantes amat, servientes remunerat, seque glorificantes glorificat. Eadem vero Crux pro indicio tanti miraculi, in Monasterio sancti [Col. 0767D] Miniatis tunc usque [(20) 1Kb] sub multa cautela servatur. Famulus autem Domini hoc videns, admiratus et nimis pavidus factus, coepit secum cogitare, quomodo melius posset Deo placere, credens et in animo suo saepe volvens quanta foret praemia recepturus in coelo, si Domino pro viribus deserviret, qui tantum tamque praeclarum miraculum pro parvo obsequio, sicut ei videbatur, apparuisse cognoverat.

[Col. 0768A] 4. Disposuit itaque intra semetipsum odium mundi concipere, terrenos honores falsasque divitias ejus prorsus abjicere, ac sollicite cogitare quanta gloria justis, quanta poena promittatur injustis, et quam vanum sit spem in caducis rebus prius ponere, et post aeternis suppliciis subjacere. Dum talia, progrediens itinere quo tendebat, anxius cogitaret, venit juxta civitatem, ubi suo armigero praecipiens ait: Vade ad hospitium ubi solemus descendere, et quae nobis et equis sunt necessaria, concitus praepara. Socius autem, sicut ei dominus imperaverat, fideliter est executus. Recedente eo, servus Domini Johannes, afflatus divino spiritu, ab itinere, quod coeperat, divertit, et ad Monasterium sancti Miniatis absque mora pervenit. Et descendens equo, Monasterii [Col. 0768B] Abbatem mox quaesitum humiliter postulat audire desiderium suum, et ad effectum ex charitate Dei producere, aperiens sibi misericordiam quam praedicto homicidae clementer impenderat, et qualiter ecclesiam post ingressus Crucem sibi flectere caput aspexit, unde suae conversionis initium concepisset.

5. Tunc Abbas, audito de Cruce quod ei intimaverat, inauditum miraculum, et stupendum fore [(21) 1Kb] perpendens, consuluit ei mundum ejusque gloriam per omnia derelinquere. Verumtamen optans ejus velle plenius scire constantiam, et perseverantiam probare, coepit ei dura et aspera praedicere, et quod homo, corpore validus, juventute floridus, non facile posset monasticam pauperiem tolerare. Cui [Col. 0768C] Johannes: Non, inquit, appetenda est gloria temporalis, quae cito transit, nec corporis fortitudo, quae quotidie deficit. Cumque haec et his similia loquerentur, nec Abbas ad plenum voluntati suae responderet, famulus quem Florentiam miserat, dominum suum non venire considerans, domum rediit, et quae facta fuerant de eo genitoribus retulit.

6. Unde pater turbatus Florentiam venit, et totam civitatem per notos inquirit, quid de filio suo factum esset scire desiderans; per ecclesias quoque discurrens, et ad Monasterium sancti Miniatis veniens idem inquirit. Quid multa? Dum illic filium suum esse audit Gualbertus rogat Abbatem ut filium suum ad se deducat.] Deridet [(22) 1Kb] , nunc tamen vocetur, et veniat. Ad quem accersendum Abbas per semetipsum [Col. 0768D] accedens, cumque alloquitur sic: Pater tuus adest, et causa te videndi advenit huc. Tu autem vade, et cum eo, quid agendum est, age. Et ille: Desine, Pater mi, desine si placet, quia super hoc tuis precibus obsecundare non audeo: ne forte cum eum adivero, vi me abstrahat de monasterio, secumque reducat. Cumque haec Gualbertus ille paululum persensisset, [Col. 0769A] ut mos est obstinatis animo hominibus magna minari, cum aliquando nec possint facere parva, coepit magnis vocibus obstrepere, terribiliter minari ac dicere: Nisi protinus redditus fuerit filius meus, in quibus praevaleo, fortiter hoc monasterium adversabor.

7. Tunc magnanimis ille Johannes sancti Spiritus igne adustus, cum patrem audisset talia perstrepentem, ex Fratrum vestimentis unum secum assumit, concitusque ecclesiam petivit, eumque super Altare posuit, et comam capitis sibi semetipse totondit, apprehensoque e regione utraque manu vestimento, se induit, et in claustrum reversus arrepto libro legere coepit. Nihilominus Abbas cum haec, quae erant gesta, perpendisset, blanditer leniterque [Col. 0769B] sciscitari coepit dicens: Filius tuus non ad te venire vult; tu autem, si libet, veni ad eum. Et cum ad eum venisset Walbertus, et ut erat compositus, vidisset, tam ille quam omnes, qui cum eo venerant, coeperunt pectus tundere, capillos vellere, vestimenta scindere, et in terram semetipsos percutere, magnisque vocibus ejulare, ac dicere: O dulcissime, atque amantissime, quare nobis sic fecisti ut clam, nobis dimissis, sic abires? Cumque haec et alia, atque diu multumque replicassent, tandem Pater ad semetipsum reversus, eum benedixit, et ad propria recessit.

8. Post haec igitur ille Deo fidelissimus Johannes, gratia Dei undique circumfusus, permansit in eodem monasterio in omni obedientia, et sancta conversatione, [Col. 0769C] usque ad obitum Abbatis, qui eo tempore in eodem monasterio degebat. Tunc itaque in eodem monasterio erat quidam callidus et ingeniosus monachus, nomine Ubertus [(23) 1Kb] , qui gloria cupiditatis captus et illectus, per pecuniam regimen ab episcopo Florentinae civitatis, qui illi monasterio praeerat accepit. Quod beatus Joannes comperiens, cum alio sibi favente clam exinde discessit, et civitatem ingressi, ad quemdam magnum, et famosissimum senem, nomine Teuzonem [(24) 1Kb] , venerunt, qui venerabilis vitae tunc intra Florentinae urbis moenia in quadam parva cellula juxta monasterium Beatae Mariae semper Virginis [(25) 1Kb] praefatae civitatis se concluserat, de qua cunctis salubria dabat monita, et salutifera nemini negabat consilia.

[Col. 0769D] 9. Hic publice Simoniacam [haeresim] damnabat, quae totum Ecclesiasticum Ordinem tempore multo penitus invaserat. Ad quem Vir Dei Joannes accedens, his verbis alloquens: Obsecro, ait, mi Pater, ut mihi in haesitatione posito non modica, sancta tua ne deneges consilia. Sub simoniaco Patre vivere timeo [Col. 0770A] valde, et qualiter id declinem penitus ignoro. Cui respondit senex: Quod dicis gratum satis habeo, sed quod consilium tibi dem, penitus ignoro. Nam ut sub Simone Mago milites, a me nullo modo consilium accipies. Ad aliud si te in his partibus transferas monasterium, cum te putas dentes fugere leonis, morsum non evades serpentis. Cui Joannes: Nec, Pater, omittas, quin consilium praebeas; nam paratus sum pro sequenda veritate quidquid jusseris facere.

10. Cernens igitur senex viri fidem et constantiam, gratulans dixit ad eum: Perge itaque cum tuo sodale, et in foro publico civitatis, coram omnibus Episcopum et Abbatem exclama esse Simoniacos, et tunc demum cede locum. Qui ejus monita complens, [Col. 0770B] ad forum die, quo sciebat omnes adesse, veniens, Episcopum et Abbatem appellavit Simoniacos. Quod factum, magnum omnibus intulit pavendum errorem [leg. terrorem], proclamantibus multis: Nullatenus evadat, sed occidatur. Tunc quidam propinquorum illius eruentes eum, clam dimiserunt. Qui ad magnum senem reversi retulerunt quid evenisset sibi. Et ille congratulans praecepit in Romaniae [(26) 1Kb] partibus pergere, et aptum monasterium inquirere, ubi possent Christo servire.

11. Pergentibus itaque per diversa monasteria per aliquantos dies, quidam pauper in una die se illis obvium tulit, deprecans ut sibi misericordiam tribuerent. Tunc Vir Dei Johannes ad suum comitem: Mitte manum, inquit, in peram, Frater, et panem, [Col. 0770C] quem habemus, divide, medietatemque pauperi tribue. Renuente illo atque dicente: Per diversa ostia hodie iste gradietur, et abundanter ei tribuetur; nos autem, qui non nisi unum panem habemus, unde sustentabimur? Et ille: Ne cuncteris, Frater, tribuere. Accepto itaque pane pauper gratias agebat; et rursum imperat sodali aliam medietatem tribui. Quo peracto, imperat castrum ingredi, et sumptus sibi necessarios per domos inquiri. Perlustrante itaque eo per diversas domos, ad ultimum reversus: En, inquit, qui panem jussisti tribuere, per totum castrum circumiens non nisi tria ova acquisivi. Tunc quidam pastorum haec inspicientes, ad castrum pergentes, quaecumque viderant intro nuntiaverunt. Et quidam misericordia motus, illis occurrens, unum [Col. 0770D] panem porrexit, necnon et quaedam femina nitenti linteo aliunde tulit, tertium quoque alius condonavit. Tunc Johannes: En Frater, accipe quod dedisti.

12. Peragrantes itaque diversa monasteria, non admodum sibi apta inveniebant: ad Camaldulas [(27) 1Kb] venire decrevit, ubi per multos dies degens, abstinentiam [Col. 0771A] et conversationem illorum inspexit, necnon et injuriam pertulit. Tunc Prior, qui illo tempore aderat, ad sacrum Ordinem eum promovere volens, et ut stabilitatem daret, renuit, quia ejus fervor nonnisi in coenobitali vita erat, ut beati Benedicti Regula indicat. Imperat ille discedere, suumque desiderium adimplere. Fertur namque, divino revelante Spiritu, dixisse: Vade, et tuum institutum incipe. Qui inde progrediens, ad Vallis Umbrosanum [(28) 1Kb] perrexit videre locum. Ubi cum pervenisset, susceptus est gratanter a duobus Fratribus ibidem morantibus, licet sejunctis. Cui cum placuisset locus, firmare deliberavit gressum.



CAPUT II. S. Joannes Gualbertus varios discipulos pietate illustres sibi adsciscit, novosque rigide exercet, a quibus ob eximiam virtutem abbatis officium acceptare cogitur.
[Col. 0771B]

13. Quo ibi morante, et in sancta conversatione proficiente, non est Deus passus diu lucernam latere, quam disposuerat ad multorum animas illuminandas super Ecclesiae ponere candelabrum. Ad comprobandam namque ejus vitam venerabilem, Creator omnium rerum Deus miraculum ibidem ab ipso sui adventus tempore, usque nunc demonstrare dignatur. Nam arbor quaedam, quae vulgo fagus vocatur, supra non longe a loco eminens, per singulos annos ante omnes flores producit, foliisque vestitur.

14. Nam dum ejus paulatim fama per vicinitatem [Col. 0771C] diffundi coepisset, coeperunt ad eum venire laici, et clerici gratia visitationis et conversionis. Inter quos ille tunc venerabilis qualitatis, et in Religione ferventissimus Herizo [(29) 1Kb] , qui custos Fratrum et Prior existens, supra triginta annos in eodem monte ita stabilis perseverans, ut in his nec semel [descenderit de] moute ad villas. Tunc ille summae gravitatis et praecipuae discretionis venerabilis Albertus [(30) 1Kb] , qui [Col. 0772A] supra quadraginta annos ejusdem coenobii Cellararius fuit et coquus; nec umquam pro labore cellae deseruit officium coquinae, nec pro labore coquinae, curam omisit cellae. Tunc ille Teuzo [(31) 1Kb] magnanimis venit, qui ita usque ad senectam charitate fervens exstitit, ut non solum animas, sed etiam omnia vellet mederi corpora.

15. Exierant de praefato coenobio Fratres plerique exemplo et amore Joannis, et ad eum venientes, novam cum eo apprehenderunt conversionem. Hi Magistri exemplo et exhortatione, dum in sancta fervere coepissent conversione, tantorum virorum coepit fama spargi undique. Hoc audiens Itta, sancti Ylaris [(32) 1Kb] Abbatissa, cujus juri locus pertinebat, gavisa nimis, misit eis librorum et victuum quantulumcunque [Col. 0772B] subsidium. Sed, ut ait Apostolus: Omnes qui pie volunt vivere in Christo Jesu, persecutionem patiuntur; tam gravem infestationem a quibusdam viris iniquis, instigantibus spiritibus malignis, tunc sunt passi, de loco volentibus expellere eos, ut eos etiam taederet vivere. Qui innocentiam et patientiam amplectentes, ejus verbis et actibus bona pro malis reddentes, post multa certamina adepti sunt gratiam et victoriam.

16. Manserunt tempore multo, ligneum tantummodo habentes Oratorium. Indigentiam victuum tantam perpessi sunt, ut plerumque tres per diem unum dividerent panem. Quaecumque erant camerulae et vestiarii unius capacitas continebat sacci [Col. 0772C] [(33) 1Kb] . In qua diu penuria ita erant exultantes et gaudentes, velut solent laetari homines ceteri deliciis multiplicibus ferculati, et opibus nimiis ditati. Coeperunt confluere ad eum de diversis partibus etiam longinquis clerici, et laici gratia conversionis. Tunc venit ille magnus Rodulfus [(34) 1Kb] , [qui tempore multo in eodem loco curam hospitalitatis habuit, et post monasterii Muscetani [(35) 1Kb] curam gessit in abbatis [Col. 0773A] officium. Petrus [(36) 1Kb] quoque, qui diu procurator asinorum, post vaccarum fuit, deinde in Passiniano [(37) 1Kb] Prioris gessit officium, exhinc Abbas in Piciclo [(38) 1Kb] , et in ultimo Romanae Ecclesiae Cardinalis, et Episcopus Albanensis exstitit. Tunc laetus [(39) 1Kb] vultu et nomine venit, qui fuit Abbas de Passiniano, et Rusticus [(40) 1Kb] qui, donec Joannes Pater vixit, curam exteriorem gessit, et tertius ob obitum sancti viri Joannis multo tempore totius Congregationis curam Prior obtinuit.

17. Cernens igitur Pater Johannes tot talesque viros sibi coelitus in auxilium missos, disposuit cum eisdem beati Benedicti Regulam in omnibus observare, coepitque noviter venientes ea probatione suscipere, quam insinuat Regula. Advenientibus [Col. 0773B] siquidem causa conversionis hospitibus, non facilis dabatur receptionis responsio, illorum perseverantiam volens cognoscere, an videlicet in ea devotione ac supplicatione persisterent, dura scilicet eis et aspera praedicendo, et secundum Regulam eos in omnibus comprobando. Hi enim tales si diu recusati persisterent, seque non corde ficto saeculum relinquere, ac monasticam vitam velle profiteri ostenderent, porcorum eis primitus jungebatur cura, multa inserebantur opprobria, fame et siti, calore et frigore affligebantur, labore et nuditate, vilitate et extremitate, jejunio quoque ac silentio exercebantur.

18. His atque aliis modis sollicite aforis comprobati, et in omnibus voluntariae patientiae et obedientiae [Col. 0773C] ac humilitatis cogniti, ducebantur iterum comprobandi regulariter in interiorem cellam, ubi multoties eis Regula legebatur; et sic anno completo examinati, recipiebant monasticas vestes, regularem inde professionem publice facientes in manibus et praesentia ejusdem Patris Johannis. Quibus non licebat exinde aliquid sumere, vel quaerere, sed a patre Priore] eis dabantur omnia, ut praecipit Regula. Habebat enim et hanc gratiam singularem Joannes Pater, ut in prima cum eo locutione et visione nosceret, si corde veniret quilibet recto, an ficto. Et hoc ei donum a Jesu Christo collatum est, ut personam potentis vel divitis non libentius sumeret, nec aliter tractaret, quam infimi et pauperis. Et amabilius recipiebat pauperem cum mortificatione [Col. 0774A] vere venientem, quam divitem cum tota sua substantia. Magnum aiebat diviti esse impedimentum ad cor humiliandum, ipsam quam defert pecuniam ad monasterium.

19. Videns denique Itta Abbatissa [(41) 1Kb] locum crescere in nomine et religione, coelitus inspirata tradidit eidem loco per scriptum diffinitas terminationes in ejus circuitu. Tradidit etiam tunc vineam Pitigianam [(42) 1Kb] , quae grata tunc, et est nunc usibus Fratrum. Similiter in diversis locis diversas mansas [(43) 1Kb] . Per idem tempus dum Joannes Christi famulus, nomen et officium gerens Prioris, Fratrum animas et corpora sollicite procuraret, permaximam abstinentiam et praevalidum laborem sibi imposuit. Nam quando tempus reficiendi erat, parvissimo cibo [Col. 0774B] vel potu suae necessitati subveniebat; ita ut non videretur se recreare, sed utcumque periculum famis et sitis temperare. Cum vero ante reficiendi tempus, utpote operi manuum anxie frequenter insudans, sitiebat, in frigidam aquam manus et pedes mittebat, ut ex nimio aquae frigore, sitis utcumque periculum effugeret. In omnibus enim, prout possibilitas erat, observans Regulae mandata, nullo modo extra constitutam horam comedere vel bibere volebat.

20. Sed debilitas corporis id ferre non valens, in illam syncopen fracto stomacho cecidit, quam pertulisse legimus beatum Gregorium. Nisi enim eum frequenter reficerent, emittere spiritum funditus videretur. Quam usque ad senectam, immo usque [Col. 0774C] ad obitum pertulisse cunctis, qui eum noverunt, claret. Unde secum solebat semper portare quod inevitabili necessitate cogente posset saepe manducare. Quando autem famis violentiam frequenter se [id est ipsum] deprimentis indiscrete superare voluisset, aut refectionum differre conabatur, prae nimietate infirmitatis adeo dentes ejus constringebantur, quod, nisi eos aliquis cultellum intromittendo divideret, et aliquem liquorem in os poneret, expirare continuo crederetur.

21. Verumtamen sic incredibili languore jugiter cruciatus nullatenus murmurabat, sed suis hoc peccatis deputans, continuis laudibus divinam justitiam commendabat. Qui priusquam infirmabatur tantae fortitudinis sibi et caeteris, tantaeque abstinentiae [Col. 0775A] fuerat, ut nisi ille, cui cantamus: Domine, inclina coelos tuos, sub infirmitatis hujus occasione mentem ejus humiliasset, valde rarus existeret, qui posset ejus instituta servare. Cognita vero et experta propria infirmitate, tantae misericordiae tantaeque discretionis effectus est, ut nemo misericordior eo crederetur. Qui licet corpore foret infirmus, in omni tamen custodia et sollicitudine mente pervigil erat.

22. Quod videntes Fratres ejusdem loci, decreverunt ipsum eligere Abbatem, quem noverant sanum et infirmum, pervigilem Priorem et sollicitum fuisse custodem. Itaque Florentini Teuzonis consilio convenerunt de urbe, et de castellis religiosi Clerici ac fideles Laici, sancti Hilari Abbatissa id maxime cupiente, et cum Fratribus ejusdem loci, ipsum [Col. 0775B] praedictum Patrem elegerunt in Abbatis officium. Quem nolentem, et totis viribus resistentem, de lecto traxerunt, et ipsum, licet invitum, in majori sede constituerunt. Qui, dum ad id violenter cogeretur, dixisse fertur astantibus: Quid insanitis? Si pelicano nomen accipitris imposueritis, nunquam erit nisi pelicanus [(44) 1Kb] .



CAPUT III. S. Joannes factus abbas exacte regulas observari jubet, et discipulorum numero aucto varia monasteria aedificat et pia opera exercet.

23. Itaque Vir Dei, sumpto officio, nullum Monachorum permittebat ad mercata, vel ad loca saecularia ire, infirmos extra monasterium visitare, ac sensum Regulae diligenter inspiciens, ejus observationi operam [Col. 0775C] dabat. Vetuit defuncta [(45) 1Kb] ad monasterium deferenda; prohibuit accipere Capellas [(46) 1Kb] ad hoc, quod aliquando a monachis regi deberent; Canonicorum, non monachorum hoc esse officium dicebat. Viderat enim, sub talibus occasionibus falsae obedientiae, multos monachorum ire per abrupta, et inrecuperanda animarum incidere detrimenta. Nam id, quod duo vel tres monachi quolibet loco sub occasione obedientiae, absque praesenti pastore morantur, detestabatur, et suis id facere omnino interdicebat.

24. In animarum enim fervens custodia, constituit ut nullus monachorum [extra] limitem Claustrae [(47) 1Kb] progredi praesumeret, nec etiam ad ipsa [Col. 0775D] olera colligenda, nisi tres una progrederentur, exceptis his, quibus suscipiendorum hospitum cura erat injuncta, et obedientia exteriorum procuranda. Vestitos [Col. 0776A] cucullis, aut scapularibus, et cinctos omnes dormire praecepit; hunc esse rectum sensum Regulae, constanter affirmabat. Nec patiebatur esse Dormitorium nocte sine claro lumine. Dicebat enim levius ferendum sine lumine esse in nocte Oratorium, quam Dormitorium, si egestas id in loco fore utroque non sinit. Fratres vero, absque omni controversia vel contentione aliqua, prompto animo observabant quaecumque Pater praecipiebat. Nam ejus admonitione, pariterque exemplo in tantum amorem observandae Regulae venerunt, ut nec manuum opera, nec alia, quae videtur Regula praecipere, gravia omitterent, quin cuncta laeto animo complerent. Vilitatem et extremitatem secundum consilium Regulae ita apprehenderunt, ut nec ipsas panum [Col. 0776B] incisiones, cum comederent, super mamilia ponerent, liceat ea coram haberent, sed super mensam nudam. Cilicina vero tunc veste ita uti coeperunt, ut nec ad portandum quis, eam ferre non valens, cogeretur, nec ad fereadum volens prohiberetur.

25. Procuraverant Fratres pro sustentatione vestium habere gregem ovium; quas cum providus Pater diversi coloris esse cerneret, nigredinis scilicet et albedinis, timuit, ne si seorsum faceret nigram, et seorsum albam, alter aliquando pannum vellet nigrum, alter album, et hac de causa inter Fratres oriretur diversitas mentium, sicut exterius esset diversitas vestium: qua de causa fieri praecepit pannum promiscuum [(48) 1Kb] . Quod Dei actum est providentia, ut deinceps nosceretur hujus designatione, omnis monastica [Col. 0776C] persona, qua de tanti Patris esset schola. Licet, proh dolor! tempore moderno appareant, qui se de hac schola esse vestibus, non moribus ostendant.

26. A diebus, quibus monachi coeperant ad eum venire, Deus qui est inspector puri cordis, et cujus dilectione ejus filius curabat monachos constringere sub districtione Regulae, misit ei fideles laicos [(49) 1Kb] diversi ordinis, tam puram conversionem ostendentes in omnibus modis exhortatione pii Patris, ut pene nihil differrent a monachis. Quibus nec proprium habere, nec carnem comedere, nec ad mensam loqui, nec a parentibus, vel amicis quidquam sumere licebat. Et nihil omnino a monachis distabant, praeter quod permittebantur uti lineis vestibus in [Col. 0776D] nimio fervore aestatis, et praeter silentium, quod in exterioribus occupati observare nequibant.

27. Nam ea probatione recipiebantur noviter venientes, [Col. 0777A] ut eis per totum annum non daretur permanendi verbum certum, sed sequestrati comedebant, et ad Capitulum, vel ad Communionem cum caeteris Conversis communicare eis libere non erat licitum. Tales igitur probatos Conversos Pater ad mercatum, et ad omnia exteriora procuranda, mente mittebat secura. Si igitir aliquis horum, postquam esset receptus, inveniretur in aliqua reprehensione de supra scriptis rebus, peracta culpa, acerrima mulctabatur poena. Nam si inveniretur, a Patre non accepta res aliqua in aliquo, coram cunctis igne comburebatur, et praevaricator talis peculiaritatis publice disciplinabatur duris flagris.

28. Erat Johannes Pater tantae austeritatis et increpationis contra delinquentes, ut cui irascebatur, [Col. 0777B] sibi irasci terra et coelum, immo ipse Deus videretur. Sed post paululum tanta benignitate et tanta tranquillitate ad increpatum et correptum convertebatur, ut non nisi materna habere videretur viscera. Qua de re, qui eum pure amabant, nimis metuebant; et qui timebant, valde amabant. Fama itaque tantae conversionis et tanti fervoris ita longe lateque coepit crebrescere, ut Henricus [(50) 1Kb] Rex Florentiae, tunc veniens, eam audiret. Cui audita sic placuerunt, ut Episcopum Catholicum [(51) 1Kb] illuc ad consecrandum locum dirigeret; et Regina [(52) 1Kb] etiam grata mitteret enxenia.

29. De virtute denique euntes in virtutem, Officium sacerdotale in tantam habere coeperunt venerationem, ut ministrare Altari eorum nullus praesumeret, [Col. 0777C] si forte a Simoniaco Simoniace, vel etiam gratis esset ordinatus. Similiter si concubinam vel ante, vel post ordinationem habuerit, sive in aliquo crimine post Baptismum acceptum esset prolapsus, ministerio fungi Altaris nullomodo praesumebat. Et merito: nam eorum Magister et Pater tantam circa omnes Ecclesiasticos gradus reverentiam semper habuit, ut nullatenus aliquando potuerit cogi, nec etiam Ostiarius fieri; sed cum ecclesiam ingredi vellet, et fores essent clausae, eas ingredi nullo modo praesumebat, donec Ostiarius, qui illas aperiret, vocaretur.

30. Per idem tempus coeperunt ad tantum Patrem concurrere de diversis partibus Viri nobiles et fideles. Alii ei offerebant loca cum supplicatione nimia [Col. 0778A] ad aedificanda noviter coenobia; alii vetusta, et dissoluta offerebant monasteria, et instabant precibus nimiis et importunis, ut ea ipse in suo sumeret regimine, et ad suam normam studeret corrigere. Tunc sancti Salvii [(53) 1Kb] famosum coenobium noviter aedificavit. Tunc in Musceta alterum in honore sancti Petri apostolorum Principis. Tunc in Razolum [(54) 1Kb] in honore sancti Pauli. Tunc in suo regimine vetustum suscepit Passinianum, et alterum in Romania sub nomine et honore sanctae Reparatae [(55) 1Kb] . Tunc aedificavit aliud in Scalario monte [(56) 1Kb] .

31. Directis itaque Fratribus, et ordinatis Praepositis per singula loca, Pater ea, cum ab infirmitate sublevaretur, visitare, et qualitatem cunctorum diligenter noscere studebat. Quae vero corrigenda [Col. 0778B] erant, sollicite corrigebat, et quae ordinanda caute et provide ordinabat. Nam si quilibet de Praepositis nova super vetera condere reperisset, si tamen tunc pauperes egestas opprimeret, duris increpationibus tenacem arguebat, et exhortabatur, ut potius in Deum quam in horreis confiderent plenis.

32. Quodam tempore, quibusdam monasterii visitatis, coepit ad Vallimbrosam reverti. In itinere vero positus, nimia stomachi infirmitate constrictus, dixit conviatori suo, ut aliquid ad comedendum sibi tribueret, antequam ex toto deficeret. Sed cum ille diceret non nisi panem adesse, et sanctus Joannes responderet se panem sine alia re convenienter edere non posse, nimietate languoris coactus, praecepit tandem ut parvulum scyphum tolleret, ac in [Col. 0778C] fluviolo, qui juxta influebat, ablueret. Cumque homo mitteret scyphum in parvam aquam fluvioli, piscis unius palmi repente supra scyphum prosilivit; quem ille mox apprehendit, et sancto Joanni detulit, quem ipse statim coquere fecit, comedit, et discessit. Nullus certe in illo flaviolo piscem unquam viderat nec piscem vivere posse in tam parvissima aqua credi poterat.

33. Alio quoque tempore, cum apud Passinianum esset, Leo papa [(57) 1Kb] cum multo comitatu supervenit, atque juxta monasterium cum suis refectionem accepturus requievit. Tunc sanctus Joannes oeconomum interrogavit, si pisces in coenobio haberentur, ut papae suisque comitibus darentur? Cognoscens vero pisces minime haberi, quibusdam Conversis [Col. 0779A] in lacum quemdam, monasterio proximum, piscatum ire praecepit. Omnibus autem dicentibus nunquam in lacu illo pisces fuisse, jussit tamen ut pergerent, ac Domini patrocinium sine dubitatione affuturum crederent. Perrexerunt tandem, et cunctis admirantibus duos magnos lucios invenerunt, eosque statim comprehendentes beato Joanni attulerunt, quo ipse gaudens recepit, et papae continuo praesentari fecit.

34. Venerat inter caeteros Teuzo, qui adhuc superest, venerandus pater et senex, quem Joannes Pater Fratribus in Razolo praefecit. Hunc semper multum ex corde dilexit, eo quod in charitate ferventem prae caeteris, et ejus manum ad porrigendum largam experimento invenit. Erat enim Joannes [Col. 0779B] pater multum misericors, ita ut pluviales, quos ecclesiam Vallis Imbrosae habebat, tempore egestatis venderet, et pretium pauperibus tribueret. Quae enim lingua, etiamsi esset ferrea, ipsius cuncta posset referre bona? Ipso exhortante, et magnum auxilium impendente, super diversas aquas firmissimi aedificati sunt pontes. Quae usque ad suum tempus per Tusciam erant hospitalia? Quae clericorum congregatio vitam erat ducens communem? Quis clericorum propriis et paternis rebus solummodo non studebat? Quin potius perrarus inveniretur, proh dolor! qui non esset uxoratus, vel concubinatus. De Simoniaca quid dicam? Omnes pene ecclesiasticos Ordines haec mortifera bellua devoraverat, ut, qui ejus morsum evaserit, rarus inveniretur.

[Col. 0779C] 35. Posita itaque a Jesu Christo omnium dispositore bonorum tam clara lucerna super Ecclesiae candelabrum, et verbis et exemplis lucente coram cunctis, clerici, spretis connubiis et concubinis, in unum coeperunt convenire, et apostolicam regulam sequentes exhinc vitam communem ducere. Hospitalia tot et tanta hujus exemplo et exhortatu jam videmus nunc per Tusciam aedificata, et ecclesias vetustissimas tot renovatas, ut nos cogant dicere: Ecce transierunt caetera, et facta sunt omnia nova. Indumentis semper vilissimis utebatur venerandus Pater; fulcrum in tot et tanta sua infirmitate sibi supponi nullo modo patiebatur, etiam plumeum capitale non ferebat sibi poni sub capite.

[Col. 0779D] 36. Antequam infirmaretur inscius litterarum, et quasi idiota erat; sed cum decumberet ita die noctuque, sanctos coram se faciebat libros legere, ut peritissimus divinae legis et divinarum sententiarum efficeretur. Cuculla decumbens et pergens ac equitans semper utebatur. Erat enim tantae largitatis ut, cum alicui aliquid dare deberet, sive hominem sive pecus, vel aliud aliquid, semper studebat dare [Col. 0780A] melius, et tenere deterius. Erat tantae religionis ut quilibet suorum nullo modo auderet die Dominico cum asinis oneratis nec de modo egredi, nec domum reverti. Monachum equitare die Dominico omnimodo non sinebat, nisi inevitabilis cogeret necessitas.

37. Annuum et celebre officium in nocte sanctae Resurrectionis debite agendum, quis in Tusciam mutavit de die nocte, nisi ipse? Nam negligentia subrepente, et cogente edacitate, ad Nonam id officium in Sabbato agebatur [(58) 1Kb] , quod nunc juste et digne, id Joanne patre nostris temporibus instituente et incipiente, agitur in sancta nocte. Per idem tempus comes Bulgar [(59) 1Kb] sub Patris Joannis regimine deliberavit suum committere coenobium Septimense [Col. 0780B] [(60) 1Kb] . Quod cum post multum laborem, post longam et obnixam precem, tandem impetrare promeruisset, valde gavisus est: erat enim nimis inflexibilis ad sumenda vetera sub suo regimine monasteria, sed accepta constans nimis ad retinenda erat, etiamsi dura acciderent adversa



CAPUT IV. Varia miracula quae S. Joannes Gualbertus in vita patravit.

38. Coepit praeterea ita in miraculis clarescere, ut uni profecto ex antiquis Patribus possit coaequari. Quippe Berizo [(61) 1Kb] abbas votum moriendi habebat, non in suo, sed in Vallimbrosano coenobio: unde et communem patrem Joannem saepe rogaverat ut suis hoc impetraret precibus. Qui die quadam cum eum [Col. 0780C] venisset invisere, praedicto Patri nuntiatum est, qui referenti ter asseruit dicens: Mihi credito; moriturus venit; mihi credito; moriturus venit. Deinde eum praesentem percontatus est dicens, utrum obedientiam cuperet adimplere? Cui ille: Juxta Dei, inquit, voluntatem et tuam, Pater, devotissime opto. Post haec verba super cubilis pulvinar caput ponens gravi se corripiente languore, die tertia defunctus atque sepultus est. Fratres itaque conquerentes inter se, quod ventilare non poterant, eo quod nulla traheret aura, mox ipse cum fratribus accedens ad aream, in manibus accepit ventilabrum: Statim competens ventus perflare coepit.

39. Quodam tempore, dum nimia eum indigentia [Col. 0780D] premeret, et quid secum commorantibus daret, praeter tres panes solummodo non haberet [id est, cellario] cellarario suo praecepit, ut tres illos panes divideret, et unicuique fratri fragmen unum apponeret. Praecepit iterum ut unum arietem mactaret, et edendum fratribus illum ministraret, atque de larga Dei misericordia in egestate securius speraret. Hodie, inquit, egemus, cras vero, Deo praestante, abundabimus. Quod cum dixisset, ad monasterium [Col. 0781A] sancti Salvii, sicut disposuerat, coepit pergere confidens, quod suos famelicos nunquam Deus desereret. Fratres vero hora prandii ad mensam pergentes, carnem sibi appositam perexhorrentes, parvissima fragmenta panis cum gratiarum actione comederunt, carnem autem nullo modo tetigerunt. Alio vero die secundum beati Joannis prophetiam, multi homines venerunt cum asinis onustis panibus, frumento, farina, dicentes quod nobiles homines Florentiae fratribus miserint: sed qui essent, qui illos misissent, nunquam sciri potuit.

40. Alio quoque tempore, cum oeconomus omnes cibos consumpsisse se diceret, et beatum Joannem quid fratribus dare judicaret, inquireret; jussit ut unus ex tribus bubus quos tunc habebat, [Col. 0781B] occideretur, et fratribus edendus daretur. Cui oeconomus: Quid, inquit, faciemus postquam istum manducaverimus? Ille vero: Uno, ait, comesto, occides alium; quo consumpto, dabis et tertium: Beatus enim Joannes nec de Dei largitate dubitabat, nec peccatum se incurrere credebat, si fratribus carnes daret, cum nihil aliud haberet; justius credens carnibus reficere, quam fame illos interficere. Oeconomus vero jussa complevit, carnes coxit, mensae superposuit. Fratres autem hora constituta ad mensam perrexerunt, visisque carnibus obstupentes, easque nullatenus tangentes, silenter patienterque steterunt. Qui cum sic starent, quidam coepit monasterii portas pulsare. Cellararius vero hoc audiens, festinato ivit, quemdam hominem cum pulchro [Col. 0781C] manutergio panibus pleno invenit, quos laetanter accipiens, fratribus velociter apponens, quis esset qui eos duxisset, quisve eos misisset, interrogare neglexit. Sed cum ad hominem, gratias et manutergium redditurus, rediret, nequivit illum invenire, vel quis fuisset, unde venisset ulterius scire, et quoscunque de illo interrogabat; nullum hominem eo die ibi cum panibus se vidisse dicebant.

41. Quando ex praecepto Comitissae Beatricis [(62) 1Kb] venerunt milites, ut eum raperent, ac de Tuscia Longobardis. sanctitatis causa, aut consentientem, aut invitum secum perducerent; hoc ille cognito, cum Domino in ecclesia intentissime preces funderet, tanta pluviarum tempestatumque diffusio, [Col. 0781D] tanta quoque exstiterunt tonitrua, ut praefati milites vix redire inlaesi valerent.

42. Alio quoque tempore, vir quidam plenus insania in ejusdem Patris morabatur coenobio. quem ille medendi gratia Passinianum transmisit: qui ad fluvium, cui vocabulum est Arnus [(63) 1Kb] , repertam [Col. 0782A] intravit scapham, atque ab illa, ut sua eum compellebat insania, se in amnem projiciens dixit: Hic quis Joannes, et qualis ejus vita sit prorsus cunctis patebit. Quem cadentem mox aqua suscipiens super se, ne mergeretur sustinuit, eumque sancti Viri comitatum meritis de ripa una ad alterum sanum salvumque, quasi leve lignum portavit. Hic luco clarius constat quam carum, quamque mirabilem atque dilectum Virum hunc apud se Deus habuerit, quando, ejus memorato solummodo nomine tam velociter, tamque benigne miserum de morte eripuit.«

43. Quodam namque tempore, dum idem venerabilis Pater, aliis coenobiis visitatis, de quibus illi magna inerat cura, ad proprium reverteretur, prospexit inesse pervalidam indigentiam per plurimos. [Col. 0782B] Dum in monasterium introiret, dispensatorem familiae, nomine Giosfredum [(64) 1Kb] , et Rusticum [(65) 1Kb] fratrem procuratorem monachum evocans ait: Inspiciamus nostrum horreum, quomodo se habeat, reperitque tunc illud abundantius repletum. Quibus ironice: Hem, inquit, quam plurimi ab instanti necessitate opprimuntur, vos autem uberius abundatis! Praecepitque vasculum quemdam capientem quatuor vel quinque modios impleri, et sic per semetipsum ab hora circiter tertia usque nonam, et eo amplius praeoccupatus, inde, nullatenus progressus, unicuique, qui convenerant, cui multum, cui parum distribuit; et semper plenus exstitit.

44. Qui cum in beati Salvii extra Florentinam urbem demoraretur coenobio, praefato jam viro [(66) 1Kb] , [Col. 0782C] qui in reclusione degebat, per Azonem [(67) 1Kb] , qui postmodum beatae Reparatae rexit coenobium, ciborum pro benedictione transmisit exenia [(68) 1Kb] . Qui cum praedicta munuscula detulisset, eodemque rediret itinere, via digrediens quoddam intravit tugurium, et Fratribus, quos ibi reperit, quae et quanta voluit verba locutus est, atque ad Patrem rediit. Cui per se cunctanti: Unde venis? cum respondisset, quo missus fuerat, isse ac redisse, mox ab eo audivit: Ego quidem non te unde venis mandavi; ac deinceps digressum de via, et ingressum tugurii, atque verba, quae cum inventis habuit Fratribus per spiritum recognoscens, cuncta luce clarius patefecit per ordinem.

[Col. 0782D] 45. Eo tempore, quo Simoniaca haeresis per Tusciam pullulaverat, cum praedictus Pater in eodem Florentino coenobio moraretur, quidam religiosus vir, ex generosa Florentinorum progenie ortus, cujus filius gravi languore in lecto constrictus decubans vicinam opperiebatur mortem, ad eum, ut sibi [Col. 0783A] aegrum natum sanaret ac redderet, rogaturus accessit. Cui cum ille, haec non sua, sed apostolorum esse diceret, ille gemebundus ejus prostratus vestigiis, tamdiu precibus institit, donec pius Pater, miseratione commotus, eum remittens ad propria, se pro eo Deum rogaturum promisit; et, eo descendente, convocatis Fratribus, suppliciter orationi incubuit. Quibus humiliter in terram prostratis atque orantibus, ille, in cujus manibus cunctorum salus consistit, aegrotum per dilecti intercessionem integrae sanitati restituit. Hoc quoque miraculum ille cui per Joannem beneficium sanitatis impensum est, ita evenisse, ut dicimus, usque hodie viva voce testatur.

46. Quodam itaque tempore, cum monasteria, quae sub suo erant regimine, solito more inviseret, venit [Col. 0783B] ad coenobium, cui vocabulum est Muscetum, ubi, cum casas cerneret grandiores pulcrioresque quam vellet, accersito venerabili viro domno Rodulfo [(69) 1Kb] , qui eas construxerat, et ab illo ibi ordinatus fuerat abbas, severissimo vultu dixit: Tu in isto loco haec tibi fabricasti palatia? Et conversus ad parvissimum rivum, qui inibi juxta currebat, dixit: O Rigambule [(70) 1Kb] , si me de Rodulfo, et istis ejus domibus vindicaveris, utrem, aqua Sevae [(71) 1Kb] fluminis plenum, undis tuis augebo. Et haec dicens sine mora discessit. Cujus imperium, ac si rationabilis homo, rivus ille suscipiens, illo recedente intumescere coepit, et nescio unde largissima aquarum fluenta congregans, relicto proprio alveo de monte praecipitanter ruit, gravissimos petrarum scopulos atque arbores secum [Col. 0783C] trahens, [in] praedictas domos illisus terratenus eas dejecit. Qua ultione completa, quasi pro mercede, quod promiserat, Pater recepit. Qua pro re Abbas ille turbatus cum Fratribus, de loco mutare disponebat coenobium. Quibus ille haec consolationis verba locutus est: Nolite, inquit, timere, ne habitetis, quia rivus ille nec quidquam mali vobis facturus est, nec ultra vobis nocebit. Quod ejus vaticinium verum firmumque usque hodie permanet. Denique ille saepe dictus rivulus, quod tunc casu, immo plus imperio Patris acciderit, nec antea fecerat, nec ulterius fecit.

47. Alia quoque vice, cum intimatum esset ei, quod vir quidam ad conversionem veniens, patrimonium suum totum sibi scripsit in cartula, secumque [Col. 0783D] ad monasterium detulit; mox festinus ad praedictum venit coenobium, atque abbati loci, qui cartam susceperat, imperavit, ut sine mora eam sibi deferret; quam ab eo acceptam ungulis eam minutatim discerpens, in terram cuncta frusta projecit, Deumque et apostolum ejus invocans dixit: Deus Omnipotens, et Petre apostolorum omnium princeps, ulciscimini me de coenobio isto. Et haec dicens, confestim [Col. 0784A] discessit iratus. Quo non longe digresso, repentinus inibi accensus est ignis, qui praedictum monasterium ex omni parte combussit. Quod incendium pedissequus ejus dum cerneret, eique nuntiaret, nec retro respexit, neque ad locum rediit, sed via, qua coeperat, ad Vallimbrosanum coenobium festinanter perrexit.



CAPUT V Alia ejusdem sancti miracula.

48. Alio quoque tempore, cum in praedicto Musceto adesset, et papa Leo [Leg. Stephanus] [(72) 1Kb] per illam viciniam pergeret, suos legatos ad eum misit, eumque ad se ire rogavit. Cumque infirmitate gravatus ad eum nec posset ire, nec vellet, legati ad papam revertuntur, sibique illum ad se venire non posse asserunt. Ille vero [Col. 0784B] dixit: Ite, sibique dicite, quod si aliter non potest venire, in lecto faciat se adducere. Qui mox ad ipsum revertentes, et voluntatem papae sibi nuntiantes, statim ecclesiam intravit, Deumque et sanctos ejus exoravit, ut aliquod sibi impedimentum daret, ne ad supradictum papam ire valeret. Oratione completa ad legatos papae exiens, lectoque se projiciens, aliquantos Conversos venire fecit, et se ad papam portari praecepit. Cumque a monasterio paululum abscessisset, mox se aer validissime turbavit, ventorum nimietas, pluviaeque immensitas proruit. Quod cum legati papae vidissent, illum vere sanctum credentes, ad monasterium reverti fecerunt, et concito cursu ad papam redierunt. Hoc autem cum cognosceret, ipsumque Sanctum esse dicerent, ait: Nolo [Col. 0784C] illum ultra ad me venire, sed in coenobio cum Dei benedictione quiete manere.

49. Alio quoque tempore quidam miles ex Cerlianensi [(73) 1Kb] castello graviter fuerat ex quadam infirmitate detentus, qui ex amicitiae gratia beatae recordationis [(74) 1Kb] Joanni Abbati notus erat. Cum quidam ejus familiaris servus ad Muscetanum coenobium, ubi tunc venerabilis vitae Joannes manebat, venisset, ut eum conspexit, statim ad se vocavit, et de suo domino interrogare curavit. Qui respondens ait: Domine Pater, jam per duos, et eo amplius menses valde gravatur infirmitate. Quod cum venerabilis Joannes audivit, panem accepit, eique pro benedictione misit: comedit, sanatus est. Post [Col. 0784D] quartam diem per semetipsum ad eum venit, et pro sanitate quam receperat, ei plenam gratiam rependit.

50. Post multum vero temporis, cum idem vir iterum aegrotaret, et se jam jamque mori crederet, equum, cui sedere consueverat, sancto Joanni judicavit [(75) 1Kb] , suoque filio, ut illum sibi deferret, postquam eum sepelisset, praecepit. Quo mortuo ac [Col. 0785A] sepulto, filius ejus equum beato Joanni minavit, atque ut ipsum reciperet, et pro patre intercederet rogavit. Sed sanctus Joannes transitoria despiciens, paupertatem diligens, coelestia concupiscens, equum homini reddidit, et ut cum eo ad propria rediret, praecepit. Cumque vehementer obsisteret, et se equum non reducturum assereret, coactus tandem praecepto sancti Joannis, cum equo ad propria repedavit [(76) 1Kb] .

51. In eodem autem Muscetano coenobio cuidam fratri venerabilis Pater medicamen quoddam pro quadam sua infirmitate manu sua tradidit, et extemplo, urgente causa necessitatis, ad aliud monasterium secessit. Qui nihilominus non se, ut decuit, cautius habuit, et intra paucos dies expiravit. [Col. 0785B] Ad memoriam cujus retinendam jam dicti monasterii Pater per Vallimbrosanam cunctam congregationem, sicut ex eorum mortuis mos est, ejus obitum per apices [(77) 1Kb] designavit. Et tunc non multum post praedictus Pater, abbatem Joannem visitandi gratia adiit, a quo continuo requisitus de illo fratre qualiter defecisset, et ille ei cuncta ordinatim retulisset, inquiens illi: Vade quantocius, et ex cuncta congregatione ejus memoriam dele. Quod et factum est.

52. Tunc demum evoluto aliquantum temporis, cuidam monacho ex eodem monasterio circa medium diem apparuit. Ad quem inquiens: Numquid tu non es monachus talis? Sum, inquit prorsus illi: Qualiter agis nunc? Tum ille: Sum excommunicatus, [Col. 0785C] et a consortio sanctorum separatus. Et ille: Quare? Quia abbas Joannes dissociavit me a congregationum coetu. Inquiens illi: Quomodo juvare te possumus? Ait: Si domnus Joannes vult, reconciliari possum. Qui statim ad abbatem Joannem adiit, et cuncta ei seriatim per ordinem retulit. Tunc ille, mente piissimus ut erat, praedictum abbatem accersiri praecepit et pro excommunicati fratris anima officium et eleemosynam, nec non et per congregationem totam, quasi eodem die obisset, instanter agere praecepit. Qui omnia fideliter adimplevit. Et tunc iterum, defunctus post dies XXX cuidam monacho similiter apparuit, eique dixit: Vade, et domno Joanni pro me gratias age, et inferens [id est [Col. 0785D] et refer] quia ego sum reconciliatus in electorum coetu.

53. Alio quoque tempore, quidam ejus conversus suasione diaboli, saeculum dereliquisse, et ad monasterium se venisse poenituit. Unde cum beatum Joannem importunis precibus frequenter rogaret, [Col. 0786A] ut redeundi ei ad saeculum licentiam daret, illeque praedicando coelestia, denuntiando infernalia, ne id faceret, admoneret, illoque in sua obstinatione, diabolo inobligante [(78) 1Kb] , persistente, beatus Joannes praecepit ei tandem irato animo, ut discederet Cumque paulum a monasterio Vallimbrosano esset, diabolo deducente, digressus, de alta rupe per quam ibat, ab eodem, quem sequebatur, praecipitatus animam continuo exhalans, praesentibus est subtractus. Unde patenter ostenditur quam periculosum fuerit vel beatum Joannem relinquere, aut ejus iram incurrere.

54. Quodam autem tempore fuit vir quidam, videlicet Florentius [(79) 1Kb] nomine urbanae quidem eloquentiae, verum etiam et civis [(80) 1Kb] omnimodo, tamen [Col. 0786B] Simoniaca perfidia cujusdam episcopi defensione erat valde maculatus. Qui cum quadam die gravissimam incidisset in aegritudinem, mori se funditus desperavit. Sed inter gravissimos suorum lacrymarum luctus, crebrosque singultus, e suis nobilibus amicis aliquantos ad se accersiri fecit, quos ad venerabilem Joannem quantocius ire rogavit, quatenus eorum supplicationibus in monachico habitu ei poenitentiae locum concederet. Qui euntes ad venerabilem Joannem ex votis amici, ceu rogaverat, retulerunt. Sed nobilis Joannes eorum precibus minime renuit, nec statim omnimodo concessit. Propter illud quod dicitur: Probate spiritus, si ex Deo sunt. Quo cum dilatione suscepto, monachicum habitum ei tradidit, et paucos dies sic factus est convalescens, [Col. 0786C] ita sane ut claustra monasterii, bacillo se sustentante, circumquaque lustraret.

55. Sed non multum post, cum haec eadem infirmitas eum repeteret, ad extrema deductus est. De quo cum relatum fuisset abbati Joanni, adhibitis secum Fratribus, lectum aegroti festinus petivit. Interim Fratres, quibus poterant precibus Deo eum commendando juvabant, qui in proximo erat moriturus. Sed ille ex pallio, unde erat coopertus, saepius replicando coepit cum torvis oculis vultum operire. Ad quem abbas Joannes: Quid est hoc, quod agis? Tum ille pallens et tremens inquit: Terribilibus oculis diabolum prope assistentem video, ex cujus ore mirae magnitudinis flamma, et ex naribus sulphureus [Col. 0786D] et immensus nimis fumus egreditur. Prorsus illi: Ubi est, inquis? Ecce ibi est, Domine Pater. Tunc beatus Joannes raptim ex ejus manibus, qui eam tenebat, crucem adstulit, et diabolum ex ea fortiter percussit, qui statim ex oculis mirantis velut fumus evanuit. At ille voce, qua poterat, clamare [Col. 0787A] coepit, dicens: Deo gratias, Deo gratias, ecce fugit, ecce recessit. Et ecce nunc adest beata Virgo Domini mater, necnon et beatus Petrus simul cum sancto Benedicto. Vix necdum verba compleverat, mox spiritum exhalavit vitae.

56. Quidam rusticus ad eum veniens, genibus ejus provolutus, strictimque exosculans, magnis vocibus coepit obtestare, atque obnixe rogare pro unico nato suo, in agone constituto, ut suis sanctis precibus ab instanti periculo liberare dignaretur. Qui nimium compatiens, Fratres imperat adesse, et pro illo Domini misericordiam jubet exorare. Quid multa? Fratres in ecclesia, illeque solo, ubi decumbebat, prostratus, magnis gemitibus Christi misericordiam supplicans, panem transmisit, statimque [Col. 0787B] sanitati reddidit.

57. Quodam namque tempore praedictus Pater ante fores monasterii permanens, vaccarum pinguium gregem, in nemoroso jugo Alpium dum pascerentur, conspexit, atque unam ex illis beato Paulo petivit dicens: O sancte Paule, si pauperibus istis unam dares ex illis mihi. Haec eo dicente, una ex illis deorsum ruit, statimque exstincta est; cujus cadaver dispertiri jussit pauperibus. Qua consumpta, eodem ordine orando, secundam, et tertiam, et quartam accepit, tribuitque pauperibus semper. Qua de causa pastores tristes effecti, ex alio montis latere vaccarum gregem duxerunt. Sed iisdem vir sanctus dum non haberet quid tribueret pauperibus, [Col. 0787C] iterum beato Paulo petivit, dicens: Sancte Paule, isti locum mutando fugerunt, te tamen, qui loci patronus es, effugere non possunt. Ergo tribue mihi, quid pauperibus tribuam, adhuc. Haec eo dicente, confestim quinta corruit, et exstincta similiter distributa est pauperibus. Hoc etiam de VI, VII, VIII, VIIII, eodem ordine accidit.

58. Extrema vero consumpta, pro damno contristati pastores venerunt ad eum, magnas inclamantes adversus eum querelas: Melius, aiunt, in tuo Valimbrosano coenobio stares, quam huc tot animalia occisurus venires. Quibus ille placido vultu respondit: Scio vos de hoc, quod largitus sum, tristes; nec amplius vultis impendere. Nolite ergo timere, quia nulla earum hoc tempore amplius morietur. [Col. 0787D] Quod et factum est. Et sic, eo orante, ruina vaccarum, et mors semper secuta est, et mox ut cessavit orare, juxta quod pollicitus est, incolumes permanserunt. Interea sanctissimus pater Joannes, cujus cor flamma urebat charitatis, cernens adhuc famelicorum inopia, et se animalium carnes sine gravissimo scandalo non posse largiri, totum earum lac distribuere jussit pauperibus, et sic diutius lactis [Col. 0788A] praebendo liquorem, usque ad septem viros de famis morte eripuit.

59. In illis diebus etiam cum venerabilis Pater ad Valimbrosanum reverteretur coenobium, ad quamdam curiam [(80*) 1Kb] devenit cui vocabulum est Ronta [(81) 1Kb] ; accersitoque ejusdem curiae villico, promisit ei berbicum [(82) 1Kb] gregem mittere, in quo plurimi habebantur arietes. Simulque praecepit, ut de praedictarum ovium lacte, se suumque, quem habebat, nepotem, et quantos posset pauperes, quam competentius valeret, quotidie aleret: praedictos vero arietes, donec superesset ex illis, opportune largiretur pauperibus: cum illis etiam magnum hircum, quem inibi solum habebat. Sicque factum [Col. 0788B] est.

60. Quidam ejus famulus ex Razolensi coenobio Valimbrosae ad illum pervenit nuntians ursum depopulationem quam maximam facere vaccarum. Qui praecipiens dixit: Vade et amodo interfice eum. Qui regressus, vaccas in pascuis, praedictumque ursum in antro quodam arboris stantem invenit. Itaque securim manu tenens, arborem repercutiens, et nihil verens [(83) 1Kb] , dicebat: Egredere, quia domnus abbas imperavit ut te occidam. Egressus namque, ab illo est interfectus.

61. Quadam itaque die venerabilis Pater inde transiens, venit ad locum, vidensque obstaculum arboris, et se viam ullatenus declinare non posse, modice turbatus queritando coepit dicere: Heu! quid [Col. 0788C] faciemus! Cujus audita querela socius, qui eum praeibat, Ugo nomine, sancti Joannis Majoris [(84) 1Kb] plebanus, tentans si undecunque posset irrumpere, super equum, cui assidedat, se sub illa inclinans, arborem levavit in collo, cujus pondus multorum paria boum ullatenus movere non possent, eamque ac si leve virgultum, aliquandiu, ut ipse testatus est, sustulit. Sicque venerandus pater Joannes, praedictusque plebanus transierunt inlaesi. Hocque actum est non longe a Razolensi coenobio, in loco qui dicitur: Ad cellas Veteres.

62. De Joanne quodam jam antiquissimo fratre a praedicto patre Joanne septennis suscepto. Qui dum graviter doleret oculum, mulierculam ad se curandum [Col. 0788D] conduxerat. Cujus medicamina dum ergo nihil proficerent, ad monasterium praedicti Patris reversus est. Quem ille dure arguens, eo quod cum illa vel confabulationem, vel ab ea quaesisset medelam, ei tantummodo bonum fimum calidum super oculis poni jussit, et mox sincerissimae sanitati restituit. Quod ille adhuc superstes sic actum fuisse, et illa, quae superius diximus, viva voce testatur. Et [Col. 0789A] non solum illa, sed etiam, quae inferius subjungemus.

63. Item praedictus Pater boum custodibus contra morem die tota necessitatis obtentu arare praecepit, et in nocte carpere pabula. Cumque illi responderent: Quomodo, inquiunt, Pater, hoc perficere possumus, cum ursos ac lupos, nocturnosque timeamus latrones? Respondit: Sinite, inquit, sinite; Deus enim, ejusque Paulus apostolus de illis possunt habere custodiam, eosque conservare illaesos. Remanserunt itaque nocte illa contra morem sine custodia boves. Tunc duo latrones supervenerunt, qui unum ex bubus funiculo ligaverunt per cornua, cumque rapere, secumque usque mane nitebantur perducere. Sed bos immobilis permanens de loco [Col. 0789B] ulla ratione moveri non potuit. Sed mane a custodibus inventus bos, ligatus lacrymasque more hominum fudisse repertus est. Hoc cum praedicto Patri nuntiatum fuisset, accessit, bovisque caput leniter demulcens, dixit: O bos, bos vade, tuumque officium imple; non enim te beatus Paulus adhuc perdere voluit.



CAPUT VI. Cordis arcana cognoscit, aliaque praebet sanctitatis argumenta.

64. Quidam vir ex Poniensi territorio, Gerardus scilicet nomine, renuntians saeculum, Passiniano se ad praedictum Patrem contulit. Qui quasi respuens, et, ut abiret, indignans jussit. Sed ille, ut sui misereretur supplicans, quatenus ei pro suorum omnium [Col. 0789C] delictorum, quae illi ex integro professus est per omnia confiteri [(85) 1Kb] , in monasticae vitae regula locum poenitentiae tribueret. Nec immerito ille sane omnibus ad Deum confugientibus, ut erat mitissimus, ut sibi visum fuit, precibus pie petenti non renuit, sed quod rogavit concessit, et ejus animae salutis curam habuit. Qui non assecutor voti, quod promisit, reatum suum ex parte prodidit, et, erubescente conscientia, majora infra seipsum retinuit. Pauco tunc itaque interjecto tempore, ad susceptionem hospitum, et ministerium peregrinorum, ob salutem suae animae, eum exterius locavit.

65. Et cum quadam die idem Gerardus, quibusdam supervenientibus hospitibus, victu alimenta [Col. 0789D] ministraret, abbas Joannes tum superveniens, eumque ex nomine vocans, ait: Gerarde, Gerarde, quare mihi sic fallere voluisti? Qua de re, domine mi, inquit? Et ille: Cum vacaveris, occurre quantocius, et dicito mihi quod professus es. At ille praeceptum Patris fideliter adimplens, cum opportunum tempus invenit, adiit ad Patrem. Inquiens illi: Nunquid non dixisti quia ex integro patefaceres [Col. 0790A] secreta tui cordis mihi? Utique dixit. Et ille: Et si ita dixisti, quare tam crudelissimum facinus, quod in die sanctae Apparitionis Domini, et ejusdem diei Vigilia cum uxore illius talis hominis commisisti, mihi patefacere noluisti? Et addens: Insuper non sufficiebat tibi tam terribile malum, nisi nunc ad confusionem tui iterum disponis in mente, ut ad tam grande piaculum revertaris? Tunc ille mente confusus, videns se in captionis laqueo deprehensum, confestim ad terram corruit, et poenitentiam sui criminis quaesivit, et ita omnia esse, ut sanctus pater indicaverat, dixit.

66. Quodam itaque tempore quidam vir inter saeculares valde nobilis, Ubaldus nomine, qui in Figlinensi [(86) 1Kb] castro, et in aliis quam pluribus fuerat [Col. 0790B] nimis gloriosus: Hic erat beatae recordationis Joanni abbati valde notissimus, et inter mundiales amicos familiarissimus. Qui cum quodam tempore in aegritudinem incidisset, ad extrema videbatur deduci; convocatisque suis militibus, et familia cuncta, de domo propria disponere curavit. Tunc uxor ejus unum ex suis nobilibus, Benzonem nomine, marito jam in agone constituto, ad se accersivit, et ad Passinianense coenobium, unde praedictus erat compatronus, nuntiare sui funeris adventum quantocius ire praecepit. At ille, moestus ut erat, sine cunctatione, festinanter pergere praecepit.

67. Jam eo in medio itinere appropinquante, quidam curialis [(87) 1Kb] ei occurrens, requisivit quo tenderet. Dixit eventum rei. Sed quanquam moestus [Col. 0790C] similiter illum requirit. Tum ille: A coenobio sancti Cassiani [(88) 1Kb] venio, ubi domnum abbatem Joannem Valimbrosanum visitandi gratia perrexi. At ille, ut hoc audivit, ad praefatum coenobium illico pervenit. Quem nescio de psalmis, aut quid aliud mumurantem ante fores monasterii invenit. Qui cum eum officiosissime salutasset, et satis ab eo hilariter resalutatus requisivit qualiter illi esset. Respondit: Tristis et moerens nimis me esse confiteor pro nobili viro, et vestro fideli amico, qui nunc videtur e saeculo exire. Ad quem inquit: Quis ille est? Et ille: Illustris Ubaldus vester valde fidelissimus. Statim venerabilis Joannes versis ad orientem luminibus, parumper subsistit et oratione completa [Col. 0790D] Benzonem respexit, eum ire praecepit, eique dixit: Quantocius ad propria revertere, quia infirmus ille, super quo moestus eras, incolumem invenies. Quod ut dixit, ita actum est.

68. Cap. de domno Gregorio VII, apostolicae sedis pontifice, qui, cum archidiaconatus in eadem apostolica sede officium gereret ob illius patientiam comprobandam eum dure increpare curabat. Mox ad ejus [Col. 0791A] intuitum mutavit mentem, ac praeordinata, quae se putabat dicere, oblitus est verba. Qua ejus perfectione ab eo ita comperta, tantus deinceps inter utrumque firmatus est amor, quantus inter charissimos, atque uterinos solet esse germanos. Haec namque a venerabili viro abbate Rodulfo Passinianensis coenobii, qui tunc ibi aderat, saepius audivimus, atque de tali teste dubitare nihil debemus [(89) 1Kb] .

69. Qui dum quodam tempore nimis aegrotus pulmentum, quod aegroto convenit, ante se coctum teneret, quidam religiosus frater, Gerardus nomine, visitationis gratia advenit, atque ante illum praesentatus est. Cui mox praedicti pulmenti particulam quamdam porrexit, qui nec recusare, nec nutu quolibet resistere [ausus], eam accepit, silenterque comedit, [Col. 0791B] et inter edendo, se reum, se reprehensibilem atque lupum accusare coepit, atque per cogitationem rixando multa dicere verba, quod vel semel hoc non refutasset, quod almus pater porrexerat. Quem ille per spiritum recognoscens, et audiens, quasi lingua proferret, expleta refectione, dixit: Si plus vel minus ex hoc, quod per cogitationem dixisti narravero, te ipsum volo habere testem. Et mox arcanum sui pectoris patefaciens, quaeque cogitaverat, quaeque per cogitationem dixerat, lucide enarravit.

70. Cui discessuro, insanum quemdam fratrem commendans, segregatim nocturnali expleto officio, ut secum duceret imperavit. Cujus jussionem et libenter audivit, et dulciter se adimplere promisit. Nocte vero surgens, nocturnali expleto officio, [dum] [Col. 0791C] cum socio abire disponeret, siti gravissima laborare coepit. Hoc Joannes Pater per cordis illuminatorem recognoscens, ministrum suum, qui ei solebat assistere, nutu advocans, non parvum scyphum vino aqua mixto summatim implere fecit. Deinceps discessurum fratrem, si adesset, ad se venire signavit. Cui ad se accedenti porrectum scyphum sumere, vinumque fecit bibere.

71. Vir quidam in vicinitate Valimbrosae permanens, beato Joanni valde fidelis et devotus existens, quodam die ad eum cum canibus venit, seque in venatu diu frustra laborasse, nullam venandam bestiam videns, asseruit. Beatus vero Joannes mox sibi praecepit ut comederet, esum lassis canibus tribueret, et postea ad venandum rediret, quia captura, Deo [Col. 0791D] praestante, statim perveniret. Quo facto, in agrum, qui est monasterio contiguus, illico exivit, quosque mox lepores in nive, qua tota tunc terra erat cooperta, vidit; post quos canibus concitatis, ambos cum omni festinatione comprehendit. Post haec vero ad sanctum Joannem remeans et ei, quae sibi, Deo [Col. 0792A] miserante, et ipso patrocinante, acciderant nuntians, salutaribus ab eo verbis instructus, gaudens et exultans reversus est ad propria.

72. Alio quoque tempore cum nimia nix terram tegeret, quidam lepus ex nive egressus, tugurium, in quo beatus Joannes tunc cum quibusdam fratribus stabat, est ingressus. Quem quidam fratrum mox apprehendit, et in gremio brachiis circumplectens abscondit, coepitque fratribus dicere quod licenter illum, utpote divinitus datum, possent edere, maxime cum nihil fere praeter ipsum ad edendum haberent. Beatus vero Joannes, quod acciderat, quod dictum fuerat, Deo revelante, cognoscens, fratrem quid in gremio absconditum teneret requirens, manifestatum leporem sibi dari imperavit, quem blanda manu [Col. 0792B] diu attrectavit. Dicendo sibi: Follis, follis [(90) 1Kb] cur huc venisti? Postea vero leporem [(91) 1Kb] miseratus, portas coenobii egressus, illum terrae supposuit, ac liberum abire permisit. Sequenti autem die quidam rusticus asinum panibus oneravit, sanctoque Joanni in magna inedia cum suis fratribus portavit.

73. De clerico, qui fama reverendi Patris audita, et cum vita qualis esset ejus doctrina, cuncta, quae possidebat in saeculo, vendidit, et plurima numismata exinde sumens, eaque crumena includens, ad coenobium praedicti Patris venit. Cumque inde Patri se placere crederet, unde amplius erat odibilis, fiducialiter ad locum accedens, se venisse significat. Quem cum ille, paupertatis amicus, nummatum fore cognosceret atque audiret, qua pro causa advenerat, [Col. 0792C] sic eum alloquitur: Quandiu, inquit, unum ex his super te nummum habueris aut reservaveris apud te, nec mecum participare poteris, nec me habebis amicum. Haec itaque clericus audiens recessit, pretium sui patrimonii quod deicola spreverat, illis totum distribuit qui possessione carebant, libenterque manum porrigebant munificis. Deinde remeavit ad illum, qui Deum auro, et seminudos praeponebat divitibus. Hoc Joannes pater audiens, et quid egisset, discutiendo reperiens, qui ante locupletem spreverat, factum pro Christo pauperem, dilectum suscepit in filium.



CAPUT VII. S. Joannes Gualbertus alios excitat ad exstirpandam Simoniacam haeresim.

[Col. 0792D] 74. Contra Simoniacam autem haeresim ita Pater sanctus zelo divini amoris exardescebat, ut totis nisibus, in quibus valebat, circumquaque exhortando et admonendo videretur repugnare. Denique episcopo Voluternensi [(92) 1Kb] melliflua atque salutifera scripta direxit, quae hic pro magna utilitate conscribi [Col. 0793A] necessarium duximus: Herimanno [(93) 1Kb] Voluternensi Dei nutu episcopo, Joannes indignus servus servorum Dei, cum omnibus suis monachis et fratribus quidquid melius fit apud Deum hominibus. Petitionibus vestris consulere dignum duximus, maxime cum non de saecularibus et mundanis, sed de ecclesiasticis et divinis, quae in Dei cultu ad salutem animarum fiunt, quaereretis. Requisitis enim adjutorium in exhortatione pastorali, ex his quae in vestra cura et studio sub Dei protectione permanere videntur. Quae fructum bonis operis tunc germinant boni, cum populi obedientia nec in minimis contra pastorem rebellat. Sed sanctitas et sapientia pastoris talis debet semper apparere et esse, ut delinquentes Dei judicio terreat, et obedientes divinis praeceptis digna [Col. 0793B] remuneratione demulceat.

75. Unde oportet vestram vigilare sollicitudinem ut, postquam omnia divina praecepta sine reprehensione percurrerit, omnia quae clero et populo imperaveris, de sanctarum Scripturarum studeat proferre sententiis. Scilicet ut clerus secundum statuta apostolorum et canonum praecepta permaneat, et populus secundum mandata sanctorum in omnibus illis obediant. In primis quia oportet episcopum irreprehensibilem esse, quod etiam ad omnem pertinet clerum. Deinde ut omnem sollicitudinem episcopus cum clero et populo impendant, ut innocentes in innocentia sua permaneant, et peccantes peccare desinant, et poenitentiam agentes de bono in melius crescant; certissime credentes ut qui in malis [Col. 0793C] dies suos finiunt, aeternam luant vindictam, et qui in bonis, aeternam suscipiant palmam. His promissionibus confortentur boni, et his nimis terreantur mali

76. Interea sollicite satagendum est ne alicujus haeresis quamvis parvae aliquis eorum immunditia sordeat, quia quandiu quis in ea permanserit, etiamsi pro Christi nomine sanguinem fundat, nihil ei proderit. Heu! quam pessimum et grande peccatum, quod nec in praesenti etiam pro morte, nec in futuro pro multo tempore pene poterit solvi. Ergo tam pessimum nefas cito dimittere, et anathematizare debemus et poenitendo delere, ut cum Christo in praesenti et in futura via possimus manere. Quia [Col. 0793D] quandiu quis in aliqua haeresi manserit, nullum ejus bonum opus Deo placebit. Simoniaca igitur haeresis, quae prima et pessima ante omnes alias haereses jam diu ante nos usque ad nostra tempora viguit, quam Deus nostro tempore sua miseratione detegendo destruxit, omni sollicitudine a vobis abjiciatur. Et cum illa haeresis ante omnes haereses in ipso initio Ecclesiae a principe apostolorum percussa palluerit, miramur, quomodo a quibusdam, pessimis indumentis palliata, vivido colore, quasi Christianae fidei cultrix operosa monstretur: scimus enim quia, quod Christus [Col. 0794A] odit, nullus, qui Christianus est, diligit. Si autem dilexerit, Christianus esse non potuit. Christus igitur Simoniacam haeresim odit. Ipse enim dixit: Qui in Spiritum sanctum peccaverit, neque in hoc saeculo, neque in futuro dimittetur ei.

77. Itaque dum tempus ordinandi clericos ad divinum cultum advenerit, non alicujus pretii datione palam vel occulte aliquis ad ecclesiasticum promoveatur officium, non aliquis indignus, vel ignarus officii, non alicujus reatus vel infamia tactus, nonnisi virgo, aut monogamus, et hic qui virginem secundum sacros canones duxerit; non superbus, non elatus, non alicujus honoris cupidus, sed humilis et mansuetus et timens Deum. A nullo [Col. 0794B] clerico aliquid commodi pro sacro officio requiratur, neque ab archipresbyteris, neque ab archidiaconis, neque ab illorum subjectis. Dum autem paroecias per ecclesias baptismales, quas plebes [(94) 1Kb] dicunt, episcopus circuit, et ne forte aliquid mali, aut criminis, aut inimicitiarum causas inveniat, investiget, nil quaestus, nil pecuniae exinde requirat, nec eos qui ibi fuerint, pro suo suorumque cibo affligat, sed quasi pater filiis misereatur, et emendatis culpis, omnes in pace relinquat, ut omnes pro suo episcopo et sacerdote Dominum benedicant, et pro ejus salute tam corporis quam animae, Dei misericordiam petant.

78. Taliter enim episcopo faciente, populus cum clero apud Deum salvabitur, et idem episcopus a [Col. 0794C] Deo remunerabitur. Si autem contra haec fecerit, vel pecuniam requisierit, Simoniacus haereticus judicabitur atque damnabitur. Igitur ante omnia Simoniacam haeresim persequendo abjicite, sacerdotes cum omni clero sanctae regulae ecclesiasticae vivendo subjicite, populum tam majores, quam minores sanctis suasionibus ad bene agendum sollicite invitate, peccatores ut resipiscant et poeniteant, praedicate; qui poenitere noluerint excommunicate; qui ad poenitentiam reverti voluerint sacris canonibus subjugate, viam salutis omnibus demonstrate, circa omnes benignitatem ostendite; et Deus judex justus omnia secundum justitiam vestram vobis restituet. Si enim omnia, quae supra dicta sunt, in vestro episcopatu [Col. 0794D] studueritis observari, dum tempus fuerit et facultas, ad vos veniemus si expedierit, et quidquid vobis necessarium et nobis licitum et possibile fuerit faciemus. Valete.

79. Post haec cum longe lateque odor tantae sanctitatis perflagrasset, coeperunt de diversis terris, et regnis ad eum certatim currere monachi, et clerici, et fideles laici. Praecipue Mediolanenses, et Cremonenses, atque Placentini. Monachi vero sua monasteria relinquentes, et longam peregrinationem sumentes, ad eum veniebant. Alii siquidem pro apprehendenda [Col. 0795A] sub eo audita laudabili conversione [forte conversatione]; alii vero ut a tanto instruerentur Patre qualiter Simoniacam haeresim deberent vitare. Audierant enim Joannem Patrem hanc cum suis fratribus publice damnare, et contra hanc exardescere multos mortales.

80. Quis itaque ad eum umquam venerit, postquam viderit illum et audierit, se dispendium pertulisse, vel laborem longi itineris sumpsisse poenituerit? Nam si cor dubium, vel fortasse tepidum, vel evacuatum marsupium aliquis veniens detulerit, alacer repedabat, et cor in fide confirmatum reportans, et marsupium profecto non vacuum. Acceperat enim a Jesu Christo dono et vultum omnibus gratum, et sermonem cunctis placidum, et ad largiendum amplissimam [Col. 0795B] manum. Jam causa expetit ut referam, quam Joannes Pater cum suis contra Simoniacam toto coram mundo sumpserit pugnam.

81. Per idem tempus quidam Papiensis [(95) 1Kb] Petrus sedem Florentinae ecclesiae invaserat clam interventu pecuniae, quod Joannem Patrem ejusque fratres minime latuit. Elegerunt itaque vitam mortalem potius perdere quam veritatem celare. Ideoque Papiensem Petrum esse publice Simoniacum et haereticum coeperunt dicere. Facta est denique inter clerum et populum contentio pervalida. Alii quidem temporalia intuentes commoda, ipsum defendebant. Alii cum monachis jam illorum creduli verbis vehementer impugnabant.

82. Cum igitur contentio haec inter clerum et [Col. 0795C] inter populum per dies haberetur multos, et seditio inde frequenter oriretur, aestimavit haereticus Petrus populum terrere et clerum, si faceret necare monachos, a quibus verba sibi adversa sumpsere principia. Qua de re missa multitudine equitum et peditum nocturno tempore, jussit sancti Salvii coenobium igne comburi, et monachos quos reperissent interfici. Joannem vero Patrem ibi tunc existimavit inveniri. Ipse quidem die altero recesserat.

83. Ingressi igitur ecclesiam, cum nocturnum fratres celebrarent officium, evaginatis ensibus coeperunt Christi mactare oves, ut immites carnifices. Alii siquidem in fronte tam grave infixerunt vulnus, ut perveniret acies ferri usque ad testudinem [Col. 0795D] cerebri [(96) 1Kb] . Alterum vero tam impie graviterque sub oculis percusserunt, ut nasus et dentes superiores cum superno labio a sua dividerentur compagine, et cuncta dependerent super barbam. Alii quidem infigentes aciem gladii vulnusque ad interiora perduxerunt. Hujuscemodi igitur plagis multis in diversis perlatis, everterunt altaria, et depraedati sunt, quae invenerunt omnia, et igne in domibus apposito, monachis tunc in ecclesia septem Psalmos cum Laetaniis decantantibus, in nullo reluctantibus, [Col. 0796A] nec silentium fragentibus, ipsisque nudatis, et semivivis relictis, abierunt.

84. Nam ejusdem monasterii Abbatem, nomine Dominicum [(97) 1Kb] , aetate vetustum, conversatione sanctissimum, omni nudaverunt amictu. Qui tantum sic nudus coepit sollicite quaerere, si quid invenire posset quod se indueret. Tandem pelliceum indumentum, quod ob incuriam inter fratrum lectos ceciderat, invenit, seque illud dissutum, et conscissum ac vetustate dilapsum induit. Sed unde inimicus acquirere putavit victoriam et exaltationem, inde invenit detrimentum et confusionem: nam multi de populo et clero, qui hactenus ejus videbantur fautores, ipsius intuentes impietatem, facti sunt ipsi deinceps omnimodis adversi.

[Col. 0796B] 85. Altera quoque die tam homines, quam mulieres Florentiae ad supradictum monasterium perrexerunt, et quaecumque poterant, necessitatibus fratrum necessaria fideliter detulerunt. Felicem se quisque credebat si aliquem monachorum videre valebat, vel ex eorum sacro sanguine, ex terra, lapidibus, et lignis, suis pannis possent extergere, volentes illum pro magnis reliquiis habere.

86. Beatus autem Joannes, Valimbrosae tunc positus, hoc quod acciderat audiens, martyrii flagrans amore, ad Sanctum Salvium festinato veniens, abbatem caeterosque flagellatos fratres, caesos, nudatosque considerans, dixit: Nunc vere monachi estis: sed cur sine me haec perferre voluistis? Valde enim doluit quod praefatae persecutioni defuit, in qua [Col. 0796C] tamen ipse martyrii obtinuit bravium, qui ad tolerandum martyrium suos tam strenue instituit discipulos. Ad hoc enim venit, quod se credebat teneri, flagellari, detruncari, quod etiam pro amore Dei, et defensione catholicae fidei cupiebat, si posset millies, occidi.

87. Monachi vero tanto fortiores deinde sunt effecti, quanto securiores de corona, quam jam gustaverant, martyrii. Nam euntes Romam tempore synodi, constanter et publice proclamaverunt Petrum Simoniacum et haereticum, se igne proferentes intraturos ad id comprobandum. Alexander vero papa qui tunc Sedi Apostolicae praesidebat, nec tunc accusatum voluit deponere, nec igneam declarationem sumere: favebat enim maxima pars episcoporum [Col. 0796D] parti Petri, et omnes pene erant monachis adversi. Sed Archidiaconus Ildeprandus [(98) 1Kb] monachorum in omnibus est factus adjutor et defensor.

88. Lite itaque tunc permanente, immo deinceps nimis crescente, facta est persecutio tanta adversus clerum Florentinum catholicum, ut eam ferre non valentes Archipresbyter caeterique quam plures de civitate exeuntes, ad Septimense confugerent coenobium. Quos Joannes Pater benigne suscipiens, omni benignitate et charitate praebebat eis pro posse subsidium: [Col. 0797A] favebat enim dux Gotifredus [(99) 1Kb] parti Simoniaci Petri, ita ut minaretur interimere monachos et clericos eidem adversarios. Qua de causa Petri pars tunc valde praevaluit: quae enim lingua fari potest persecutiones et angustias quas tempestate illa catholici perpessi sunt? Nam tempore illo, cum praefatus papa Florentiam venit, praeparata et coadunata sunt ligna ad ignem accendendum, quem monachi inniabant ingredi ad comprobandum, saepe factum [an non, saepe fatum?] Petrum esse Simoniacum et haereticum. Quod papa tunc recipere renuit, sed clero et populo in lite relicto, recessit. Sed hanc omnipotenti Deo qualiter sedare placuerit, tempus et causa, ut id intimetur, inquirit. Ad hoc ergo noscendum hic Florentinae ecclesiae Epistola, papae praefato directa, per [Col. 0797B] ordinem ponatur, et tunc quod omnipotens Deus ostendere est dignatus ad fidem corroborandam Petri, et ad detestandum errorem Simonis Magi, legenti liquido patebit, et audienti.



CAPUT VIII. Epistola cleri et populi Florentini ad Alexandrum Pontificem data, qua prodigiosa ignis probatio contra Simoniacos facta exponitur.

89. Alexandro Primae Sedis Reverendissimo ac Universali Episcopo, clerus et populus Florentinus sincerae devotionis obsequium. Jam diu taedium et laborem nostrum, necnon certamen monachorum contra Simoniacam haeresim, Paternitas Vestra bene novit. Et nunc quoque dignum est ut qualis Deus excelsus pie ac misericorditer scrupulum hujus rei [Col. 0797C] de cordibus nostris abraserit pernoscatis. Signa enim et mirabilia Dominus noster in nobis fecit, et per ea caecitatem ignorantiae, et dubietatis caliginem, ac tenebras erroris de pectore hominum pepulit, et fidem nobis augendo et dilatando, et in se solidando, lux mentibus nostris suae veritatis clementer infulsit. Pastor quidem bonus de coelo venit, et ovibus assistentibus, atque ad se totis cordis medullis clamantibus, sententiam sereno clariorem, soleque lucidiorem, omnique dicto aptiorem, omnique visu certiorem, de medio ignis populo suo dedit. Quid vero plebi Florentinae de Petro Papiensi, qui se nostrum episcopum haberi volebat, tenendum sit, in suo tremendo judicio declaravit. Sed licet miraculorum narratio videatur aliquantulum protelari, causas [Col. 0797D] tamen, unde ad haec ventum est, nequaquam inutiliter putamus debere succincte praescribi.

90. Quadam etenim die omnes Florentinae civitatis clerici una congregati, coepimus tam de clericis, de locis suis expulsis, quam etiam de nobis ipsis ante Papiensem Petrum conqueri. De abjectis enim, quia consilium et solatium eorum amiseramus, et quia etiam Prior et Archipresbyter noster metu haeresis e civitate secesserant; de nobis autem, quia bona pars civium nostrorum nos haereticos acclamabat. Nam videntes nos ire ad eum, dicebant: Ite, ite haeretici [Col. 0798A] ad haereticum. Ite, quia per vos haec civitas voragini dabitur, qui Christum impietate vestra de ipsa expellitis, et beatum Petrum apostolum expugnantes, Simonem Magum pro Deo inducendo colitis? Quid plura? Rogamus eum ut tam nos quam se ab infamia liberet, dicentes: Ecce nos, si te mundum senseris, si tu nobis jusseris, Dei pro te judicium subire non dubitamus; aut si probationem, quam monachi hic et Romae facere voluerunt, recipere vis, ad eos imus, eosque obnixe rogamus

91. Ad haec ille, se inquit neutrum jubere, neutrum velle, neutrum recipere: Quin etiam edictum a Praeside per legatos suos impetravit, ut quicunque laicorum, quicunque clericorum se, ut episcopum, non coleret, suique imperio non obediret, ad Praesidem [Col. 0798B] vinctus non duceretur, sed traheretur; si autem quis nostrum his minis territos de civitate fugeret, ad dominium Potestatis [(100) 1Kb] assumeretur quidquid possedisset. Clerici vero, qui sub tutelam beati Petri apostoli agendo contra Simoniacam haeresim in Oratorium ejus confugerant, aut sibi conciliarentur, aut sine spe audientiae extra civitatem pellerentur. Hincque factum est ut, vesperascente sabbato in initu jejunii, cum apud praedictam ecclesiam beati Petri apostoli, ipsi clerici lectionum ac responsoriorum sequentis Dominicae recordarentur, municipalis Praesidis, eo quod se eum salva reverentia Petri apostoli Simoniaco haeretico non posse obedire responderint, illos extra emunitatem [id est immunitatem] Oratorii, beatum Petrum apostolorum principem [Col. 0798C] parvipendens, ejiceret.

92. Fit denique pro hoc scelere concursus catholicorum virorum, et maxime feminarum, velamina capitum projicientium, et sparsis crinibus flebiliter incedentium; pectora pugnis, miserabiles ad Deum voces mittendo, dure tundentium, et super virorum ac filiorum mortem triste lamentantium: nam in plateas luto plenas se prosternentes aiebant: Heu, heu! o Christe, tu hinc ejiceris, et quomodo nos desolatas relinquis? Tu nobiscum habitare non sineris et quomodo nos hic habitamus? Vidimus quia non potes nobiscum manere, sed vadis, quia Simon Magus te non permittit. O sancte Petre, numquid a Simone Mago vinceris, quia ad te confugientes non defendis? Nos putavimus eum in infernalibus poenis [Col. 0798D] esse vinctum et catenatum, sed ecce cernimus illum ad tuum dedecus hostiliter suscitatum. Virorum quippe alii ad alios dicebant: Videtis, et aperte videtis, Christus hinc discedit. Abit, qui legem suam adimplens, se pellenti non resistit. Et nos, viri fratres, civitatem hanc, quo haeretica pars ea non gaudeat, incendamus atque cum parvulis et uxoribus nostris, quocunque Christus ierit secum eamus. Si Christiani sumus, Christum sequamur.

93. His ergo ejulatibus, hisque doloribus, nos quoque clerici, qui ipsi Papiensi videbamur fautores [Col. 0799A] et assectae, et qui ab aliis haeretici acclamabamur, eo quod ipsum sequebamur, permoti, seramus [(101) 1Kb] ecclesias, et moerore projectorum [(102) 1Kb] non tangimus campanas, populis non psalmos, non denique canimus missas. Nec mora, nobis congregatis, fit Domino inspirante consilium. Ad Dei monachos, qui Septimo in monasterio sancti Salvatoris degunt, communi voto quosdam nostrum mittimus petentes et orantes, dubietatem hujus rei velle perdere, et veritatem cognoscere, cognitamque firmiter promittententes tenere.

94. Responsum est autem nobis, quia si catholicam fidem pro viribus vellemus tenere atque defendere, et Simoniacam haeresim impugnando destruere, virtus Salvatoris tam hujus negotii dubietatem quam [Col. 0799B] etiam caecitatem de cordibus nostris eliminaret. Fatemur, promisimus de hac re hoc sequi quod et ipsis, si suis factum compensarent dictis. Quid plura? Statuitur dies omni voto quaesita, in qua et dubietatem perdidimus, et ex qua veritatem, quam monachi dicebant, pro posse defendendo tenemus. Quarta namque feria, in prima hebdomada. Quadragesimae dies constituitur. Secunda et tertia feria specialiter pro hoc Deum oramus, et ut Deus, qui unica est veritas, veritatis hujus reseraret ostium, obsecramus.

95. Illucente vero quarta feria a quodam nostrum itur ad virum Papiensem, qui rogans eum inquit: Fac, Domine, pro Dei tremore, proque remedio animae tuae, si est de te, quod monachi dicunt, [Col. 0799C] noli clericos, noli populum in eundo laboribus afficere, noli Deum experiendo tentare, sed hujus negotii veritatem ad Dominum te convertendo pande, aut si hoc te noscis immunem reatu nobiscum venire dignare. Ad quem ille respondet: Nec ego venio illuc, neque te, si tu me diligis, ire volo. Ad hoc vero dictum est sibi: Profecto Dei judicium, quia omnes vadunt, videre ibo, et quid ibi agatur solerter curabo, et quodcunque Deus judex justus in judicio suo recto monstraverit, secundum meum valere defensabo. Nec tibi molestum sit meum iter, quia te hodie, qualis sis, sententia Dei recte ostendet. Aut enim te hodie magis, quam unquam fueris, habebimus carum, aut viliorem et contemptum.

96. Nos interim, quasi coelesti praemoniti oraculo, [Col. 0799D] non exspectamus nuntium; curriturque a nobis clericis, et laicis, et feminis ad Septimum, in quo est Sancti Salvatoris monasterium. O mira Domini potentia, miraque clementia, qui voluntates non solum expeditis, sed etiam praegnantibus vires ad eundum donavit! Numquid enim longitudo itineris matronas? numquid via coenulenta multitudine aquarum delicatas terruit? numquid pueros jejunium exasperavit?

97. Congregatis denique omnibus clericis et [Col. 0800A] laicis promiscui sexus et aetatis, fere ad tria millia, ad praedictum monasterium, interrogamur a servis Dei: Cur, fratres, venistis? Respondetur a nobis: Ut illuminemur, et errorem relinquentes, veritatem sequamur. Quomodo, inquiunt, illuminari vultis? Nos inquam respondentes: Ut copioso igne probetur, quod de Papiensi Petro dicitis. Quem, inquiunt, fructum hoc facto habebitis? aut quem honorem inde Deo redditis? Respondemus omnes: Erimus vobiscum, rectam fidem defendentes, et Simoniacam haeresim abominando, Deo semper gratias agentes. Quid longius moramur? Fiunt statim a populo duae strues lignorum altrinsecus juxta se in longitudine positae. Singulatim vero longitudo utriusque fuit pedum decem, latitudo autem ambarum singillatim [Col. 0800B] quinque pedum, et dimidium dimidii pedis. Altitudo denique utriusque separatim fuit quatuor pedum et dimidii. Inter utrasque vero pyras in longitudine semita unius brachii exstitit, et ipsa strata siccis lignis, et ad ardendum bene paratis.

98. Interea fiunt pro hac re Letaniae, psalmodiae supplicationes. Monachus intraturus ignem eligitur, jussuque abbatis Joannis celebraturus missam ad altare procedit. Missa vero cantatur cum magna devotione et supplicatione omnium. Chorus monachorum, et clericorum, nec non et laicorum ex corde lacrymatur. Ut autem ventum est ad Agnus Dei, quatuor monachi, unus imaginem Crucifixi Domini, alter aquam sanctificatam, tertius duodecim cereos benedictos accensos, quartus thuribulum thure plenum [Col. 0800C] bajulantes, procedunt ad succedendum lignorum praescriptas pyras.

99. His igitur visis clamor omnium in coelum attollitur Kyrie eleison flebilissime pleno ore cantatur, Jesus Christus creberrime, ut exsurgat, causamque suam defendat oratur. Maria ejus Mater, ut hoc sibi suadeat, multum a viris, plurimumque a feminis supplicatur. Petri apostoli nomen, quod Simonem perdendo damnet, millies ingeminatur. Gregorius urbis praesul, ut ad suas verificandum properet sanctiones, suppliciter obsecratur. Interea dum pro ingenii capacitate ab omnibus Deus oratur, presbyter, perceptis salutis mysteriis, et expleta missa, exutaque casula, caeterisque sacerdotii indumentis, Crucem Christi portans, cum abbatibus et monachis [Col. 0800D] Letanias faciendo, ad strues lignorum, jam rogos fieri incipientes, appropinquat. Ibique, quam multipliciter ac uniformiter ab omnibus oratur, nulla lingua fari, nullus sensus colligendo valet meditari.

100. Tandem silentium cunctis imponitur. Et ut conditionem rei, pro qua haec fiebant, intente audiamus, et bene intelligamus, monemur. Eligitur denique abbatum unus, clamosus in voce, apertus in lingua, qui aperte ad intelligendam orationem, in qua conditio petitionis ad Deum continebatur, populo [Col. 0801A] legit. Collaudantibus autem cunctis conditionem, tunc iterum alius abbatum silentium petit, elevansque [vocem] alloquitur omnes dicens: Viri fratres et sorores, pro salute animarum vestrarum, teste Deo, hoc facimus, ut deinceps a Simoniaca lepra, quae fere jam totum mundum [infecit] caveatis. Hujus autem leprae contagium tam magnum esse sciatis, quod ipsius immanitati caetera crimina comparata, sunt quasi nihil.

101. His ergo expletis, cum utrique rogi jam se ex majori parte in flammivomos vertissent carbones, et cum media semita ignivomarum copia prunarum tanta aestuaret, ut usque ad talos pedis euntis, sicut post in probationem patuit, in prunas infigi possent, sacerdos et monachus jussu abbatis hanc [Col. 0801B] orationem cum magna voce, audientibus et flentibus fere tribus millibus, fudit ad Dominum: Domine Jesu Christe, vera lux omnium in te credentium, tuam misericordiam peto, tuam clementiam exoro, ut si Petrus Papiensis qui Florentinus episcopus dicitur, interventu pecuniae, id est munere a manu, quod est Simoniaca haeresis, Florentinam arripuit sedem; nunc tu Fili aeterni Patris, salus mea, in hoc tremendo judicio ad adjuvandum me festina, et me illaesum sine combustionis macula mirabiliter conserva, sicut quondam illaesos salvasti tres pueros in camino ignis ardentis. Qui cum coaeterno Patre tuo, et Spiritu sancto omnia cooperaris, et vivis, et regnas in saecula saeculorum.

102. Cumque omnes, qui aderant, respondissent, [Col. 0801C] Amen: pacis osculum fratribus dedit et accepit. Interrogamur omnes: Quandiu vultis ipsum in igne manere? Responsum est ab omnibus: At, at, quid dicitis? Sufficit, Domine, satis, eum solemni gravitate pedetentim ignem flammasque transire: jubetur quidem sacerdoti et monacho voluntati nostrae satisfacere. Tunc ipse sacerdos contra ignis ardorem salutare signum faciens, Crucemque Christi bajulans, ipsamque, non flammarum multitudinem attendens, intrepidus mente, hilaris vultu cum quadam celebritate gravitatis, illaesus in corpore, illaesus et in omnibus, quae secum portabat, in virtute Jesu Christi mirabiliter ignem pertransiit.

103. Nam flammae undique concurrentes, et circumquaque exsurgentes Albam quasi byssinam [(103) 1Kb] [Col. 0801D] intrabant, et implendo inflammabant, sed naturae suae immemores, nihil sibi ustionis inferre poterant. Manipulum denique et stolam, eorumque fimbrias more ventorum sustollendo huc illucque varie ferebant, sed calore perdito, ipsas in nullo comburere valebant. Pili quoque pedum ejus inter flammosos carbones mittebantur, sed o mira Domini potentia! o Christi laudanda clementia! eorum nulli odore ignis laedebantur. Inter capillos nempe flammae circumsurgentes intrabant, eosque flando levabant et relevabant, sed nec summitatem alicujus eorum vires suas oblitae, adurendo retorquere valebant. Erant quippe flammae ex omni parte ipsum concludentes, [Col. 0802A] ad Salvatoris miraculum, non ad ardoris incendium. Ardorem Catholicae fidei sentiebant, ideoque non ardebant. Deus profecto noster ignis consumens aderat, ideoque, ipso nolente, corporeus ignis nihil nocere poterat. Procul dubio verum erat, quod a servis Dei dicebatur, quia illorum testis, veritate juvante, ab igne miraculose liberatur. Veritas enim semper liberat quos falsitatis macula non coinquinat.

104. Postquam autem egressus est de igne, dum iterum vellet focum repedare, capitur a populo; deosculantur pedes prae desiderio. Prae gaudio quidem beatum se quisque putabat, qui vestimentorum quamcunque particulam deosculari valebat. Gravi namque premebatur angustia populorum, sed cum [Col. 0802B] magna difficultate liberatur viribus clericorum. Laus Deo ab omnibus una prae gaudio, etiam flendo cantatur, certi jam quia verbum Dei nunquam mutatur. Simon Petrus magnis laudibus sublimatur, Simon denique Magus ut stercus pedibus conculcatur. Nomen Petri apostoli in ore omnium super mel et favum cum laudibus magis magisque dulcescit: nomen impii Simonis super fel et sulphur cum vituperationibus magis magisque putrescit. Magnitudinem quippe horum Christi signorum, copiamque gaudii nostri, ac quotidianam gratiarum actionem, nec cordis sensus cogitare, nec linguae plectrum exprimere, nec manus, sicut est, unquam sufficient scribere.

105. Sed quia sapienti de multis pauca sufficiunt, [Col. 0802C] demum ad Paternitatem Vestram supplicandum concurrimus. Per ipsum vero Beatitudinem Vestram oramus, cujus Vicarium, tam in coelis quam in terris etiam vos esse desideramus: dignamini plebi, longa peste demolitae, consilium pariter, et defensionis auxilium impendere: dignamini nos miseros ab importunis luporum faucibus, abstrahendo eripere: dignamini, precamur, arma contra hostes Petri apostoli movere, acies struere, sancta bella committere, et nos oves Christi, beato Petro, tibique vice ejus commissas, contra Simoniacos praeliando de captivitate liberare. Plerisque etenim nostrum beatus ipse Apostolus, ut olim a Nerone in cruce confixus, in visu noctis apparet, et passionem suam ostendendo, ut a Simoniacorum societate declinemus, [Col. 0802D] pie suadet. Sicut, inquiens me Simoni Mago nunquam conjunxi, sic quoque vos, si Christi esse vultis, si oves pascuae ejus estis, si me clavigerum regni coelestis creditis, si me vobis portas regni coelorum aperire cupitis, Simoniacis nolite sociari, nolite conjungi, nolite communicari.

106. Nunc itaque, Domine sancte, quia fiducia recuperationis nostrae secundum Deum in sancta Sede Romana est posita, vos, qui ipsi praesidetis oramus, ut rapacibus lupis ex adverso ascendatis, atque auctoritatem sacerdotalis culminis, pro ovibus vobis vice Petri creditis, opponatis. Iterum iterumque cernui sollicitudinem vestram oramus Pater, ut [Col. 0803A] quod Pastoris est, nobis dilaniatis ovibus ne pigritemini clementer impendere. His cognitis, quantocius Papa curavit de omni Episcopali officio praefatum Petrum deponere.



CAPUT IX. Zelus ejus pro Catholica fide ac fraterna charitate; pia mors et sepultura; varia monasteria post obitum ejus aedificata.

107. Ostendimus itaque quam ferventissimam Joannes Pater habuerit fidem, et quam indefessam contra Simoniacam haeresim sumpserit pugnam, immo quam obedientes, et in fide ferventes educaverit discipulos. Reliqua; quae in senectute gessit, et qualiter de saeculo migravit, prosequamur. Videns denique supradictus Comes Bulgar, qui Catholicus extiterat [Col. 0803B] adjutor, etiam in omnibus defensor, tantam fidem, tantamque religionem, tam Joannis Patris quam ejus discipulorum, deliberavit suum monasterium Ficiclense [(104) 1Kb] sub ejus committere regimine; quod nimiis et obnixis precibus tandem obtinuit. Ubi senex Pater in regimine Abbatis illum constituit Fratrem qui obediens transierat per ignem.

108. Quodam die cum apud praefatum monasterium, quod est in Septimo, esset, et octo ex monachis cum uno tantum sarculo foras ire videret, interrogavit quo tenderent, et cur nonnisi unum sarculum deferrent. Illi vero mox, quo ibant, et quid facere deliberaverant, exponunt, seque ad id, quod disposuerant, perficiendum, non nisi uno indigere sarculo afferunt. Ad haec ille: Nec ipsum, inquit, [Col. 0803C] unum sarculum vobiscum reducetis, sed, illic quo pergitis, relinquetis. Quod ut dixit coeperunt ipsi valde mirari, et dicere: Magna nos negligentia et oblivio deprimet, si, cum octo simus, istud sarculum non reduxerimus. Adhortatique sunt seipsos ut pro sarculo unanimiter solliciti existerent, ut si sanctus Joannes illud verbum veraciter protulisset, cognoscerent. Cumque ad locum, quo decreverant, pervenerunt, et quid disposuerant perfecerunt, reversi (sunt) ad monasterium, ubi se coeperunt aspicere vicissim, et quis, eorum sarculum reduxisset, inquirere. Sed cum nullus illorum inventus est ipsum reportasse sarculum, cognoverunt nimirum sanctum Joannem prophetiae habere spiritum.

109. Dilexerat enim a principio bonos clericos, [Col. 0803D] quemadmodum monachos. Et ipse ab eis diligebatur, ceu esset eorum pater: nam omnimodo studebat cum bonis clericis canonicas ordinare ecclesias, sicut cum monachis monasteria. Ad quod probandum, unum saltem de multis ponam exemplum. Venerunt clerici catholici per idem tempus, et fideles laici de civitate Mediolanensi ad senem Patrem, illius terrae referentes miseriam; scilicet quod per multos retro annos innumerabilis multitudo tam virorum quam mulierum illius civitatis, pro timore Simoniacae haeresis, nec Poenitentiam, nec Communionem [Col. 0804A] ab aliqua sumpserat persona mortali. A quibus se profitebantur esse missos ad pietatem senis Patris, ut pro charitate, qua isdem in caeteris flagrabat, animabus eorum auxilium pro posse impenderet. Quibus misericordia motus ait: Et quod vobis consilium possum impendere? At illi: Pater, inquiunt, sancte, si tot miseris vis subvenire, fac clericos, qui ex nostra terra pro vitando haereticorum consortio ad te confugerunt, catholice ordinari; illos illuc remitte, et Christianitatem, jam pene deletam, poterunt renovare.

110. Quid multa? Non solum illos, qui in civitate morabantur, nimia commotus pietate solito more, sed etiam quos jam in interiore cella Novitiorum habebat, et qui pro accipienda veste monastica venerant, [Col. 0804B] inde abstraxit, et a Rudolfo Tudertino episcopo [(105) 1Kb] viro sanctissimo et catholico ordinari gradatim fecit, eosque Mediolano direxit. Hunc episcopum papa ad tegendum episcopatum Florentinum direxerat post depositionem Simoniaci Petri, et quoniam majus his fecit, majus dicam; ipsum scilicet episcopum postea cum viris eruditis praefato Mediolano misit, ut viris catholicis id omnimodo optantibus et petentibus, officio subveniret episcopali, qui fidelium consolaretur corda, catholico pastore diu destituta. Si enim voluero cuncta sancti Viri narrare bona, prius deficient dies et horae, immo tempora, quam dicenda.

111. Post haec igitur venit dies ab eo diu desideratus, scilicet ut dissolveretur et esset cum Christo, [Col. 0804C] quod concupierat omnimodo. Ingravescente itaque infirmitate, quod vitae terminus propinquaret, evidenter coepit dicere. Missa igitur legatione, ad se discipulos quos Fratribus praeposuerat, fecit venire. Quos visos et benedictos, illico cogebat remeare ad commissi custodiam gregis. Qui licet moerentes et nimium flentes, Patris jussioni contradicere non audentes, revertebantur. Remanserunt cum eo tantummodo domnus Rusticus, et domnus Laetus abbas, pater coenobii Passinianensis, in quo decumbebat Pater. Hi in eadem, qua obiit hebdomada, ad eum accedentes humili depoposcerunt prece, ut aliquam exhortationem Fratribus relinqueret de unitate charitatis, et de concordia pacis. Tunc dicta haec dictari et scribi jussit:

[Col. 0804D] 112. Joannes Abbas omnibus Fratribus in amorem fraternitatis secum junctis salutem et benedictionem. Me sub gravi infirmitate diu laborante, Deus ut animam recipiat, corporis mei terra quatenus ad pulverem revertatur, unde materiam sumpsit, quotidie expecto. Et hoc mirum non est, quia aetas etiam absque tantae infirmitatis oppressione hoc me admonet quotidie exspectare. Et hinc transire quasi sub silentio aestimabam, sed locum et nomen, quod in hac terra corruptibili, quamvis, non sicut decuit, tenui pensans; utile duxi, vobis aliquid de vinculo [Col. 0805A] charitatis loqui; in hoc non a nobis, nec noviter, sed, quae quotidie auditis, transcurrendo replicare breviter. Certe haec est illa virtus, quae omnium rerum Creatorem effici compulit creaturam. Haec est illa, quam ipse in vice suorum omnium mandatorum apostolis commendans ait: Hoc est praeceptum meum, ut diligatis invicem.

De ista Jacobus apostolus loquitur dicens: Qui totam legem observaverit, offendat autem in uno, factus est omnium reus. Ista est, de qua beatus Paulus apostolus dicit: Charitas cooperit multitudinem peccatorum.

113. Hinc vero colligere possumus, tenendo charitatem, omnia peccata operiri posse; caeteras vero virtutes aestimantibus se obtinere, sine hac nil valere. [Col. 0805B] Sed haec audiens quisque superbus et inobediens, hanc in veritate cogitat habere, si se corporaliter in communione fraterna viderit perdurare. A qua, ut ita dicam, opinione falsa, unumquemque beatus Gregorius, verae charitatis finem indicando, excludit dicens: Ille perfecte Deum diligit, qui sibi de se nihil relinquit. Quid vero de charitate singulariter loquar ignoro, quoniam omnia mandata ab hac pullulare radice scio. Quia si multi sunt rami boni operis, una est tamen radix charitatis. In cujus calore reprobi nequaquam possunt diu perdurare, Domino Salvatore dicente: Refrigescet charitas multorum. Quos frigidos et ab unitate divisos apostolus Joannes plangit dicens, et gemit: Ex nobis exierunt, sed non erant [Col. 0805C] ex nobis: nam si fuissent ex nobis, permansissent utique nobiscum.

114. Et si ita est, immo quia ita est, debet unusquisque fidelis semper pensare, qualiter se tam summo bono possit copulare, secumque, quos habeat in via Dei socios, anxie quaerere. Et sicut reprobi hanc relinquendo, a Christi corpore abscinduntur, sic electi eam in veritate amplectendo, eidem corpori Christi confirmantur. Ad hanc vero inviolabiliter custodiendam valde utilis est fraterna unitas, quae se constringit sub unius personae cura. Quoniam sicut flumen a suo alveo siccatur, si in multis rivulis dividatur, sic unitas fraterna minus valet ad singula, si fuerit sparsa per diversa. Idcirco, ut in longo ista charitas inviolabilis permaneat vobiscum, [Col. 0805D] volo ut in domno Rodulfo vestra cura et consilium post meum obitum pendeat, saltem sicut in me pependit in mea vita. Valete.

115. Tertia denique antequam obiret die, vidit juvenem sibi assistentem, quem ejus angelum fuisse aestimamus. Quem et cum solus et nullus alius cerneret, ait fratribus: Quare fratrem illum non vocastis vobiscum, cum comedistis? Cui fratres: De quo, inquiunt, fratre dicis, Pater? Et ille: De illo pulchro, inquit, juvene, qui ad nos venit, et nobiscum moratur ingrediens et egrediens. Et subjunxit: Unde est, et quo nomine vocatur? Cui beatus Laetus, [Col. 0806A] abbas de Passiniano, Deo revelante, dixit. Nescis quia de monte Domini, et Benignus appellatur? Tunc ille, Spiritu sancto docente, angelum esse intellexit, et vere de monte Domini, id est de coelo, esse, talique nomine (id est Benignus) illum appellari dixit.

116. Et recte beato Joanni Deus talis nominis angelum deputaverat, qui tantam sibi benignitatem misericorditer plus quam caeteris fere mortalibus infuderat. Quo audito ierunt, et supra mensam unius hominis victum posuerunt, supra victualia constituta fratrum. Quo adimpleto quievit. Denique cum ad exitum appropinquaret, fecit sibi in breviculo [(106) 1Kb] scribi, et in manu poni haec: Ego Joannes credo et confiteor fidem, quam sancti Apostoli praedicaverunt, [Col. 0806B] et sancti Patres in quatuor conciliis confirmaverunt; ut crederetur intimo eam corde tenuisse, quam videbatur verbis et operibus viriliter defendisse.

117. Post haec Christo tradidit spiritum corporis et sanguinis ipsius perceptione munitum, in quem integra fide crediderat, quem pure dilexerat, cui pia intentione servierat; secum videlicet talentum sibi creditum reportans centuplicatum. Obiit in ferventissimo aestatis ardore, quarto scilicet Idus Julii. Patres itaque praesentes, qui aderant, spe certa credentes posse Deum sine foetore in aestatis fervore servare magistrum, qui in igne sine combustione servaverat discipulum, deliberaverunt cadaver Patris insepultum retinere, donec abbates ex utraque congregarentur [Col. 0806C] parte.

118. Hac itaque de causa insepultum mansit per triduum. In quibus vero ad celebrandas communis Patris exequias, clericorum et monachorum convenit multitudo pene innumerabilis. Per hos quippe dies et noctes Christo indefesse gratias agentes, debitum honorem Patri impendentes, sepulturae post haec sancti Viri corpus tradiderunt. Ita immune ab omni foetore, quemadmodum fidem ab omni erroris contagione servaverat immunem, et ceu discipuli transeuntis per ignem Christus incombustas vestes servaverat et carnem.

119. Quo sepulto, sumpsit domnus Rodulfus [(107) 1Kb] obedientiam sibi a Patre injunctam; quam per triennium, prae oculis habens memoriam et timorem [Col. 0806D] Patris, sancte et regulariter rexit. Sub cujus regimine se caeteris adhaeserunt coenobium Vagianum, et Toanis Fontana, nec non et Coneum. Post cujus obitum, totius Congregationis regimen sumpsit Pater Rusticus, et eam per annos sedecim rexit fideliter, paterne et discrete. Sub quo coenobium sancti Angeli juxta Pistoriam est noviter aedificatum. Alterum ad honorem Christi, ejusque Genitricis Mariae in Nerana. Porro illud, quod est in Sofena, ad honorem sancti aedificatum est Salvatoris, et alterum, quod in Strumis, ad honorem Dei, ejusque sancti Martyris Fidelis, nec non et illud Pisanum [Col. 0807A] ad honorem Dei, sanctissimique Pauli, sub hujus regimine Patris adjuncta et concorporata sunt Vallis Imbrosae consuetudini et Congregationi. Similiter id quod in monte Armato, et alterum, quod in Osellae Castellanis in partibus, noviter sunt aedificata, sub hoc sunt instituta Patre [(108) 1Kb] .

120. Horum quippe rectores annuatim conveniunt, memoria retinentes bonitatem et sanctitatem, nec non instituta boni et primi Patris, sibi offerunt alteri alterutris quaecumque sub sua habent cura, personas videlicet et substantias secundum imperium Vallis Imbrosae abbatis, quem super se electum habent in vice Joannis primi abbatis. Et sunt in fide una, unum cor et animam habentes, potius parati mori, quam ab alterutro dividi. In qua unitate [Col. 0807B] Christus, omnipotens pastor, eos in perpetuum dignetur conservare, qui suos electos ante mundi constitutionem dignatus est eligere. Qui cum Deo Patre, sanctoque Spiritu ex utroque procedente vivit et regnat Deus per omnia saecula saeculorum. Amen.



CAPUT X. Varia miracula maxime post obitum ejus patrata.

121. Quod scribimus a venerabili Fratre didicimus Joanne, qui in eodem Passinianensi coenobio, ubi domnus archimandrita Joannes ad coelestia migravit, per multos annos cellae ministerium et vestiarii officium nobiliter gessit. Qui adhuc eo tempore in laicali habitu constitutus, dum persensisset venerandum Patrem morti proximare, aestuare coepit, [Col. 0807C] quid in tanta parandi copia ciborum ageret, praesertim cum cerneret tantam turbam monachorum, et clericorum, nec non et laicorum ex diversis partibus ad funus tanti Patris advenire. Quid multa? Tandem ad semetipsum reversus, in Deo confisus, meritisque tanti Patris praesumens, dixit: Qui ex quinque panibus quinque millia homines pavit, potest hodie multiplicare nostra olera, simulque et legumina. Tunc vascula, quae more solito Fratribus suffecerant, assumpsit, et sancti Patris Joannis invocato nomine, ad prunas composuit, et ad coquendum cibaria per eas ordinavit. Mira res! de quibus vasculis solitam annonam Fratribus tribuit, et a mane usque ad expletum diem omnibus supervenientibus [Col. 0807D] ibidem hospitibus sufficienter administravit.

122. De domno GG. VII apostolicae Sedis papa, qui ad sacrosancta Missarum solemnia compunctive solebat accedere. Cui cum continuis tribus diebus consueta deesset compunctio, nomen et sanctitas praedicti Patris Joannis in memoriam venit, eumque in suum invitavit auxilium, et mox ejusdem sanctae compunctionis gratiam, copiam multum largius quam solebat resumpsit sicut domnus Petrus Albanensis [Col. 0808A] episcopus ipsius ore se testabatur audisse.

123. De domno Teuzo Razolensi abbate de primis maximisque ejus discipulis, quod ei contigit, ipso saepissime testificante. Qui dum quadam die cum Plebano sancti Joannis Majoris, nomine Ugo, Vallimbrosam iter ageret, gravissimo illorum dolore intolerabiliter ac saepius pulsatus est. Cumque inter has doloris angustias fluctuaret, praedictum Patrem Joannem attentius coepit rogare, quatenus suis meritis, precibusque ei clementer succurreret. Statimque languor, qui eum cruciabat, prorsus deletus est. Item de praedicto domno Teuzo, cui cum obitus domni Rustici magni Prioris nuntiatus fuisset, et ipse tanto constringeretur languore, ut se movere non posset, calliculam [(109) 1Kb] tanti [al., sancti] praedicti [Col. 0808B] Patris fiducialiter tetigit, mox sanissimus effectus, celeriter ad defunctum perrexit.

124. De Fratre Girardo saepius in vita ejus memorato. Qui dum quadam die equo sedens iter ageret, praedicti Patris pedulem [(110) 1Kb] gestabat in sinu. Qui casu de equo descendens, manu fraenum amisit. Equus vero ante illum fugiens, per longa terrarum spatia, eo nolente atque contristante, cucurrit. Qui cum equum nullatenus stare cerneret, nec eum posset ascendere, pedulem, quem gestabat, foras traxit de sinu, orationemque hujusmodi fudit ad Dominum, ut si venerandus Pater Joannes hoc erat, quod dicebatur, et ipse credebat, meritis ejus figeret equum. Haec eo orante, equus quasi simulacrum stetit. Ad quem ipse accedens tenuit et ascendit, [Col. 0808C] et via, qua coeperat laetus cum eo abiit.

125. In virtute similis miraculi, ejus nihilominus sanctitas claruit. Nam cum supradictus venerabilis Rusticus die quadam a Vallimbrosa veniret, et ad Sanctum Salvium cum quodam venerabili presbytero iret, cum ad quoddam diversorium venerunt, de mulis, quibus insedebant, ob necessitatem corporis descenderunt. Interea mulus presbyteri repente diffugiit, concitoque gradu per diversa se contulit. Sed cum sacerdos post mulum pergeret cursim, ut eum, si fieri posset, apprehenderet, secumque reduceret, dixit ei Rusticus: Cur frustra laboras, cum illum velocius te currere videas ipsumque taliter apprehendere nequeas? Veni ergo et domnum Joannem deprecemur, ut ipse nobis mulum [Col. 0808D] reducere dignetur. Qui cum dixisset, et presbyter redisset, genua curvavit, ac beatum Joannem, ut mulum reduceret, rogavit. Mox ad prima orantis verba, tanta velocitate mulus rediit, quanta nec ante discessit, seque ad tenendum et sedendum, mansuetissimum reddidit.

126. Matrona quaedam nobilissima, nomine scilicet Adalascia, gravissimis per unum integrum annum febribus aestuans, ante sepulcrum ejus [Col. 0809A] jacuit; illico sanitate recepta, incolumis remeavit ad propria. Vere non solum ipse magna et innumerabilia fecit miracula, verum etiam quamplurimi in ipsius nomine mira valde fecerunt. Erat tunc temporis presbyter quidam, Zenobius scilicet nomine, qui Brozensem plebem [(111) 1Kb] per 40 annos et eo amplius rexit. Qui cum quadam die sole ad occasum vergente, acceleraret se per celebrare [(112) 1Kb] vespertinam synaxim, ut mos est rusticorum, accensa candela ecclesiae lampadem festinabat ignire. Et cum olei liquorem in ea minime invenisset, et alio ex eo minime haberet, unde eam reficere posset, saepius replicando eam ignivit, quam aqua, quae in ea sola manebat, sine mora exstinguebat.

127. Tunc furibundus animo ille ut erat dixit: Si [Col. 0809B] vera sunt quae de Walberte Joanne propriis oculis vidi et audivi, in ipsius nomine praecipio tibi ut, celeriter accensa, inextincta permaneas. Quae cum tanta velocitate est accensa ac si divinitus ei imperatum fuisset. Et tunc demum usque mane tam clare arsit, velut ex purissimo oleo repleta fuisset. Ille qui gessit, nobis scribens, haec dictando mandavit. Ante sepulchrum quippe ejus tunc priori tempore lampas una constituta, et in nocturnis temporibus accendenda per multos annos permansit; quam saepe in terram corruisse, et semper illaesam permansisse, me, qui scribo, vidisse profiteor.

128. Quidam magnae simplicitatis et obedientiae vir ad quamdam obeditiunculam [(113) 1Kb] de praefato [Col. 0809C] Passinianensi coenobio ad conversionem [(114) 1Kb] venit. Qui cum quadam die aliquantos mercenarios ex praecepto ejusdem obedientiae Prioris ad excolendam agriculturam conduxisset, cum eis per totam diem in ruris exercitio devotus permansit; et cum sol ad occasum diverteret, et omnes qui in vicino laborabant propriam repedarent domum, ait ad suos: Eamus et nos similiter ad nostrum metatum [(115) 1Kb] . Tunc propriis superpositis sarculis atque abeuntes, invenerunt oviculam vagantem per rura. Quid hic agis, inquiunt? Tetra nox jam appropinquat, et a luporum morsibus eris devoranda. Tunc, qui superstabat, ait illis: Nobiscum eam deferte, ut ei cujus est illaesam valeamus reddere. Et apprehensam eam domi secum detulerunt.

[Col. 0809D] 129. Praeterea invenientes ibidem de jam dicto coenobio quemdam Vicarium, retenta secum ove, omnes salutandi gratia occurrunt. A quo resalutati cum omnes essent, ait illis: Quid sibi vult ovis quam vobiscum defertis? Qui dixerunt: Invenimus ovem cujusdam errantem, et qui nobis praeerat praecepit ut nobiscum eam conduceremus. Ubi est [Col. 0810A] ille, inquit? Qui mox vocatus advenit. Quid, inquit, tibi et ovi alterius? Praecipio tibi itaque ex parte domni Joannis abbatis majoris, ut statim abstracta ab ea pelle, et tibi ex integro tegumento cervici superposita, ad locum unde tulistis quantocius deferas.

130. At ille sine cunctatione mox omnia peregit; et iter aggressus; Episcopus Aretinae civitatis cum multo sibi comitante equitatu, in itinere incurrit. Qui omnes in magna nimis admiratione conversi, interrogare eum coeperunt dicentes: Quid est hoc? Cur hoc agis? Tamen aestimaverunt eum esse amentem. Nimirum ipse nihil dixit, donec ad Episcopum ventum est. Ad quem Episcopus: Quare hoc agis? At ille seriatim ei per ordinem pandit. Et [Col. 0810B] Episcopus: Ego te absolvo, inquit, ab hoc reatu. Et ille: Tu, inquit, non es meus Abbas abdictus [(116) 1Kb] , sed tantummodo tuae civitatis Episcopus. Ex cujus absolutione nihil curans, ut coeperat suam obedientiam festinus adimplere pertentans, et eo, unde alii abstulerunt, loco eam devote reposuit, et continuo domum laetus remeavit. Haec namque ideo posuimus, ut obedientiae bonum, quam perfecte etiam in simplicioribus pro reverentia tanti Patris exercebatur, significaremus.

131. Sed et hoc quod subinfero a venerabili Fratre Teberto, qui in eodem Passinianensi coenobio monasticae religionis vitam optime conduxit, pro certo scimus. Qui, ex nobili prosapia ortus, [Col. 0810C] quemdam nepotem habuit, nomine Benzonem, virum in armis strenuum; et in bellicis actibus diligenter instructum; et ut ita dicam, quod majus est, quanquam in saeculari habitu positus, in Domini praeceptis erat devotus. Praeterea quadam die quidam heroes, ob invidiam nimis magnam ex longo tempore jam procreatam, ad invicem commiserunt, et ab alterutro superati, cum jam praedictus vir interesset, ab adversa parte est deprehensus. Itaque in arcta nimis custodia cum constrictus esset, desperavit se funditus quocumque modo ex ea eripi posse.

132. Tunc praedictus Tebertus pro charitatis sive consanguinitatis affectu in nepotis afflictione commotus, recurrit ad patrem Joannem, et petivit [Col. 0810D] dicens: Gloriosissime pater et domine, deprecor tuam misericordissimam clementiam ut me famulum tuum clementer audias, et de quo rogo propter tuam magnam pietatem cito subvenire digneris, ut famulum tuum illum Benzonem a tali et a tanto exitiabili periculo, sine pretio et aliqua conventione abstrahas liberum. Et cum hoc feceris, tunc demum [Col. 0811A] spondeo eum ad tua vestigia perventurum, et, quoadusque vixerit tempore, devotum tibi servum adfuturum. Tunc venerabilis Joannes abbas, se ex corde precantes semper juvare paratus, pie factae orationi mox annuit, et pro quo rogaverat, cito de ejus oppressione auxilium sensit. Mira res! Qui in mirae magnitudinis turris custodia positus cum esset, per semetipsum ex improvisu depositus est ex ea cum parvo funiculo. Et sic per tegulas in tegulas, diu eum satellitibus perquirentibus, inimicorum manus evasit.

133. De domno Bernardo Parmensis urbis Episcopo [Col. 0812A] [(117) 1Kb] . Qui cum adhuc Cardinalis esset Presbyter. atque trans Tiberim apud Sanctum Chrysogonum positus, cum ei quadam die, vel quid in cibum sumeret, vel pretium, unde emeret, omnino deesset, praedictum Patrem Joannem adducens, suppliciter rogare coepit ut ei, quid sumeret, largiretur. Eadem vero hora ex improvisu duo advenientes viri, unus sex solidos, alius. . . . cim [(118) 1Kb] in panno ligatos devotissime obtulerunt. Deinceps ciborum grandis copia a quibusdam est oblata. De eodem domno Bernardo, qui epistolam transmisit Regi, in qua testimonium inseruit, quod postea retractans [(119) 1Kb]




[Col. 0811]
S. JOANNIS GUALBERTI VITA ALTERA Auctore beato Attone abbate Vallumbrosano, et postea episcopo Pistoriensi.
(Ex editis apud Joannem Mabillonium saeculo VI Benedictino, parte II, a pag. 268.)

(Vide supra, col. 667.)




[Col. 0811]
MIRACULA S. JOANNIS GUALBERTI Auctore Hieronymo Radiolensi monacho Vallumbrosano.
(Ex ms. Florentino Bibliothecae Mediceae plut. XVIII.)



PROLOGUS.

[Col. 0811B] 1. Cum non solum, quos vulgo dicimus saeculares, magno et excellenti ingenio viri, verum etiam religiosi, doctrina et virtute praediti, quos brevitatis causa praetermitto, Laurenti [(120) 1Kb] magnifice, avo parentique suo et Tibi, ut magis in aperto, et vestris perquam magnifice rebus gestis illustriores essent, quae magnifica de egregiis viris edidere, direxerint, non ab re visum est mihi pro tuis ac Majorum tuorum, non solum erga universum corpus Ecclesiae, verum etiam erga Religionem nostram, singularibus meritis, quam et illustrasti et quotidie illustras, aliquid tua devotione dignum ad hanc tantam dignitatem pro viribus nostris afferre. Ceterum cum animadverterem quidnam magis gratum magisque congruum pro tempore magnificentiae tuae esset, nihil [Col. 0811C] intellexi ita hac tempestate tuae devotioni in hanc nostram Religionem congruere posse, quam si Joannis [Col. 0812B] Gualberti sanctissimi viri, civisque Florentini dignissimi, qui non solum Hetruriam verum etiam Christi Jesu religionem universam suis meritis prodigiisque reformavit, miracula, quae legerim, viderim, a viris fide dignis acceperim, perscriberem.

2. Ad quod profecto aggrediendum multa ingenium meum incultum et inconcinnum appulere; primum quod nulli istarum rerum reperiantur veri sed tantum simplices scriptores, qui quidem multa omisere quae erant scitu dignissima; et ea etiam, nescio qua incuria, perierant, nisi tantum in scriniis librarii quaedam notata haberentur. Praeterea videram propriis oculis audieramque a viris fide dignis multa memoria digna, quae si perire sivissem, et [Col. 0812C] corpori et animae meae quandoque detrimentum fore existimassem. Accedebat ad hoc tua, quae plurimum [Col. 0813A] in me semper valuit, auctoritas cum nullus antea hujusce religionis me ad hoc impulerit, cum plurimi orassent: nam, ut verum fatear, non de ambitione illud agere [detrectabam,] verum quia nec ingenio nec doctrina valebam, excusare [volebam.] Non potui ergo ob plurima in Religionem et in me benemerita non tuae voluntati gerere morem, cum in mentem veniebat te, nonnulla S. Johannis miracula in hortulo nostro audientem, ad ea describenda, ut possem, hortatum fuisse. Feci ergo quoad potui, ut votis satisfacerem tuis; cum ex his omnibus quae legerim, viderim, audiverim, ea tantum litteris mandavi quae et fide et memoria digna viderentur.

3. Verum prius quonam modo et Crux, qua in [Col. 0813B] primis utimur, ad hoc instituta, et brachium illud sanctissimum huc per Angelos miraculose delatum sit, et modum viamque quam majores nostri et nos [Col. 0814A] ad id ostendendum observamus, aperiam, priusquam initium narrandi faciam, ut omnia magis magisque in aperto sint: in quo, si quid minus caute periteque dixerim, mihi facile veniam tua singularis benignitas et humanitas dabit, cum, ut paulo ante dixi, et arte et ingenio parum valeam. Insuper cum haec jam omiserim studia, et divinis incubuerim, quae quidem de industria a viris doctissimis parum ornate ac eloquenter edita fuere; praesertim ea quae in jure Canonico a quibusdam inculte et inconcinne probata sunt, ita ut etiam Latinis litteris mediocriter eruditus eam scribendi ruditatem haud aequo animo ferre possit; quam tamen ferre oportet, cum illi ea in arte liberali plurimum sententia quam ornatu valeant. Eo fit, Laurenti, ut saepius in dicendo non [Col. 0814B] Latini, sed barbari a viris eloquentissimis habeamur; quam barbariem aequo animo feras oro; lege ergo feliciter.



LIBER PRIMUS.
[Col. 0813]


PARS I.
[Col. 0813B]

4. In ipsius sanctissimi Joannis Vita legitur quemdam Florentium Florentinum, cum plurimum eloquentia [Col. 0813C] et vulgari prudentia polleret, nonnunquam contra Joannem inter alios cives pro Petro Simoniaco Episcopo Florentino insurrexisse. Hic cum in extremis, quadam detentus infirmitate, laboraret, salutare sibi visum est consilium, cum ipsemet sua conscientia ad inferos damnaretur, habitum a Joanne sanctissimo Religionis impetrare; et, negotium hujusmodi suis necessariis committens, a Joanne pio et injuriarum immemori facillime veniam impetravit; ad habitum tamen dandum, quia sine probatione fieri non licet, immobilem repererunt. Aegrotum igitur affines non sine difficultate ad S. Joannem deferunt; et denique precibus et lacrymis parentum, vel revera magis ipsius fide flexus, habitum ad extremum illi consentit. Proh bone Jesu! tanta S. Joannis virtus et gratia fuit, ut qui jam moriens videretur, sumpto eo amictu, surgeret et [Col. 0813D] ambularet.

5. Sed nonnullo interjecto tempore, cum gravior quaedam aegrotatio eumdem corriperet, ita ut nullam evadendi jam spem haberet, P. Joannes, vocatis monachis, eum visere pergit, et, ipso et caeteris orantibus, ille aegrotus caput totum, lecti arrecto panno, cooperuit. Quid vereatur rogat S. Joannes: Ille faciem enudans inquit tremens: Diabolum toto [Col. 0814B] ex ore flammam ignitam et naribus hiulcis pestiferum sulphureumque fumum edentem cominus me miserum intueor! Et B. Joannes, ubinam esset, [Col. 0814C] interrogans, illico arripiens manibus crucem, umbram perquam strenue percussit; qui diabolus statim ejulans ac foetens ceu fumus evanuit; et infirmus acri voce exclamare: Deo gratias! Deo gratias! Abiit, discessit. Ecce adsunt Virgo, Dei gloriosa Mater, Petrus Apostolus et pater Benedictus. His dictis, animam felicissime emisit.

6. Quam crucem monachi in sacrario inter Sanctorum reliquias servantes, saepius etiam nostra aetate fide et virtutibus S. Joannis ducti, ubi aliquis a daemonio captus huc accesserit, utrum captus sit a daemone an non, eadem cruce tentant; in primis tamen aquam sale et verbis exorcizatam aspergentes, qua solum, me praesente, quamplures discessere incolumes. Sed si fit penitus, ut praefata cruce, qui a daemone torquetur, incolumis non evaserit, ad beatorum deducitur sepulcrum; Orlandi [(121) 1Kb] scilicet [Col. 0814D] viri et monachi sanctissimi, et Melioris [(122) 1Kb] eremitae gloriosissimi, et hujus monasterii Abbatum Benigni [(123) 1Kb] et Michaelis [(124) 1Kb] , et nonnullorum qui etiam venerabiles exstitere Patrum, quorum vitas et egregia facta quia alias et prolixe et breviter litteris mandare curavimus, impraesentiarum de his secus scribere non fuit consilium; ad quorum sepulcrum innumerabiles tum viri tum mulieres, variis [Col. 0815A] infirmitatibus detenti, Christi Jesu amplissima misericordia sensim morbo levati, sanitati denique redditi sunt.

7. Sed si hoc haud profuerit (utpote quia varia cum sunt genera daemoniorum, variis etiam Sanctorum expelluntur meritis) ad S. Joannis brachium etiam res deveniens suis semper meritis ac precibus daemones omnes etiam alio ire coguntur. De quo priusquam quo ordine quave devotione monasterium extra deferatur expediam, pauca supra repetens, scilicet quonam modo ab Angelis huc mirabiliter delatum, quo ad cognoscendum omnia illustria, magis magisque in aperto sint. Quidam igitur hujus nostri monasterii Conversi fide digni mihi saepius retulere, se a patribus suis accepisse, post primi Bernardi de [Col. 0815B] Ubertis [(125) 1Kb] hujus monasterii Generalis, et S. R. E. Cardinalis obitum, praefatum brachium per Angelos mire huc delatum fuisse, cum imprimis gratia hujus, lites non parvae inter nostros et Passiniani monachos exstitisse ferantur. Verum demum, cum utraque pars in sua voluntate et sententia persisteret, fatigatis arbitris, lis hujusmodi ad Florentinum senatum devenit.

8. Cognita itaque causa et rite ac diligenter examinata, judicatum est, ubi corpus, ibi membra. Quam rem nostri non aequo animo ferentes, quia id ulterius habendi spes omnis sublata erat, moesti ad aedem nostram rediere, brachium autem istud fertur esse, quo, ut supra diximus, P. Joannes, dum in hac vita esset, diabolum cum cruce percussit, et [Col. 0815C] ita esse res ipsa paulo post experimento indicavit. Nam, eodem fere tempore, cum quidam a daemone fatigatus S. Mariae de Valle Umbrosa monasterium petisset, et daemon, S. Joannis virtutem non ferens, per os ejusdem viri cogeretur exclamare: Quid me, o Joannes, torques? Quid detrimenti quidve molestiae tibi attuli? Non satis visum est tibi in vita me jugiter insequi, cum etiam post eam necdum desinas quovis modo etiam in externis regionibus insectari? Desiste tandem, desine, si qua pietas in te est, nos variis afficere cruciatibus. Inde tartareis vocibus exclamare geminando saepius: O cruces! o tormenta! Paulo post hominem miserrimum ad terram detrudens, ut spiritum emittere videretur.

[Col. 0815D] 9. His igitur et aliis inique ab ipso peractis, monachi casum, hominis jam ad extrema deducti miserantes, ad Passiniani monasterium, quod ea tempestate sanctissimi Joannis Reliquiis pollebat, socios ut pergerent hortabantur. Quibus daemon divina virtute inquit: Quid hunc laborem incassum [Col. 0816A] sumere festinatis, cum S. Joannis brachium in sacrarii vestri pluteo mire ac digne locetur? Cui, utpote mendacissimo, cum monachi parum fidei adhiberent, et ille tamen in sententia sua permaneret, tandem quaesitum est, et, ut dixerat, in sacrarii armario repertum est. Qua de re ingens gaudium inter monachos oboritur. Pulsatis igitur campanis, funalibus accensis, omnibus monachis et ministris, quod genus hominum vulgato nomine Conversos dicimus, et qui aderant agricolae, una convenientibus, cantantibus et devote psallentibus Fratribus, daemon tandem non sine miseri hominis detrimento discessit.

10. Ex eo itaque tempore templum hoc majori in devotione ac reverentia, quam antea, a cunctis [Col. 0816B] Hetruseis habitum est: Nec mirum, cum non tantum de Italiae partibus, verum etiam ex Gallia Transalpina [(126) 1Kb] constat a daemone et ab aliis infirmitatibus, precibus Joannis sanctissimi, incolumitati redditos esse quamplures. Dicam profecto quid sentiam, et dicam verius quam potero: hanc religionem, ne dicam domum, puto hujus sanctissimi brachii miraculis precibusque Joannis conservari. Quis enim hujus status Religionis ab Abbate Ricciardo [(127) 1Kb] ad R. P. Franciscum [(128) 1Kb] , qui modo ipsi religioni praeest, fuerit, incertum habeo pudeat an pigeat magis disserere. Verum ad inceptum redeo. Res ipsa hortari videtur, quoniam de S. Joannis brachio supra dictum est, etiam huic aliud inserere prodigium, quod tempore Abbatis Bernardi Florent. [Col. 0816C] de Gianfiglazzis [(129) 1Kb] multorum testimonio, qui nunc etiam supersunt, probatur exstitisse: Cum enim, ut mos est, accitu populi Florentini Abbas praefatus una cum monachis honorifice Joannis beatissimi brachium deferendo, ut Bapt. Joannis festivitati decori ornamentoque essent, Florentiam concessissent; peracta S. Joannis Bapt. pompa et processione solemniter adimpleta, hoc brachium tam egregium multisque miraculis insignitum, invitis monachis ac praelatis, in digniori gradu palatii domusque publicae pro tempore Patres Priores statuere; hoc animo tamen ut sibi auratum tabernaculum et egregium, ut fas erat, fieret.

11. Verum cum jam hunc sibi locum, caeteris posthabitis, [Col. 0816D] delegisset beatissimus Joannes, et in vita etiam post ipsum decus mundi potentiorumque limina devitans postridie a sacrista in altari suo, quod hoc in monasterio situm est, quatuor cum luminaribus conspicitur; quae, ut ipse referre solitus erat, propriis oculis coelum versus tendere luminaria vidit; hoc in primis stupori sibi et admirationi, deinde [Col. 0817A] summae laetitiae exstitit. Curavit itaque illico iis paucis qui domi remanserant monachis referre; qua de re ingenti laetitia affecti, et lacrymis prae gaudio obortis, illuc mature euntes dicunt: O Pater, o decus ecclesiae spesque nostrae! decrevisti hoc templum familiamque tuam non deserere. Deinde, pulsatis campanis, et funalibus accensis, devote suppliciterque psallentes ipsum inter caeteras Reliquias in sacrario locavere; rem vero omnem quam primum venerando Abbati per litteras significare studuerunt. Igitur repente pro metu ingens gaudium inter omnes exortum est.

12. Hoc itaque sacratis imum brachium tali ordine, quo inferius describetur, dum res exposcit, ad loca defertur necessaria sive intus sive foris a daemonio [Col. 0817B] captus S. Joannis praestoletur opem: Pulsatis enim, ut fit in plenis solemnitatibus, campanis, monachi omnes uno in loco consident. Interim ex monachis unus tantum sacerdos ornamento ecclesiastico, quod vulgo pluviale dicunt, adornatur, luminaria ab acolythis praeparantur, quibus optime instructis et compositis, diligenter illico foras omnes pari ordine modeste compositeque incedentes, hymnosque devote psallentes prodeunt, nec ab hoc pio opere cessant, quoad, ubi demoniacus est, devenerint. Evenit interdum, ut nonnulli et cives etiamsi forte ut fit praesertim tempore aestivo supervenere, et omnis ordinis et aetatis immisti villicolae et oppidani, qui regionem istam circum incolunt, et [Col. 0817C] qui domi aliquo in negotio exercentur saeculares, ad hoc mirum spectaculum summa cum religione et timore, aliorum ducti exemplo, concurrant, et cantantibus et orantibus monachis, et idem interdum saepius ac crebro repetentibus, Jesu, virginisque Mariae et S. Joannis gratia efficitur ut omnes modo a daemonio vexatos huc se concessisse non poeniteat; imo, quod majus est, nonnulli alii, variis infirmitatibus detenti, in patriam suam laeti et incolumes rediere; ut infra legentibus liquido patebit.



PARS II.

13. Primum igitur miraculorum memorabilium a sanctissimo Joanne feliciter mireque ostensum, et multis mortalibus celebratum, sic accepimus. Mulierem [Col. 0817D] quamdam ex Liguriae [(130) 1Kb] provincia fatigatam a daemonio ad hoc S. Mariae monasterium in ejusdem S. Joannis festivitate vi a parentibus constat deductam fuisse: sed cum jam monasterium prope esset, S. Joannis virtutem diabolus amplius ferre non valens, per os mulieris maximas variasque voces cum spuma emittere, seque miserum clamitare; ulterius nec posse nec velle progredi, et se adeo torqueri aiebat, ut nusquam gentium ejusmodi tormentis se affectum juramento affirmaret. His itaque clamoribus coetus virorum ac mulierum, qui gratia devotionis religionisque monasterium hoc adiverant, attoniti et exterriti, illuc, [Col. 0818A] ubi misera mulier torquebatur, sese undique tumultuario confluentes prorumpunt. Operae pretium erat et daemonis horribiles et truces variasque voces interdum audire; nonnunquam vero Jesu Christi gratia, dato spatio non parvo, miseram illam lacrymis suffusam oculos, Virginis Mariae opem imprimis, deinde S. Joannis implorantem aspicere.

14. Quid multa? Tandem [ea,] haud sine ingenti vi multorum, ad ecclesiam rapta, monachi ex more cum S. Joannis brachio, ut paulo supra retulimus, devote summisseque illuc usque, ubi mulier tormentis afficiebatur, multis circum orantibus, concessere. Acclamanti itaque sacerdoti, in rem suam concederet daemon, crebris conjurationibus ipse Joannis sanctissimi virtute defessus, lugubribus vocibus [Col. 0818B] paulo post se alio iturum profitebatur. Verum quia diabolus callidus ac mendax multis testibus comprobatur, quocirca non sibi satis fidei praestandum censerent; interrogatus a monacho sacerdote, quod signum, cum discederet, daret; inquit: Ictu fulminis a septentrionali regione impulsi [in] arborem illam, juxta ecclesiam positam, [eam] minuatim lacerando ac fructillatim passim fundendo, desiliam; quod equidem re ipsa paulo post probavit. Nam cum undique aer serenus esset, et hi, qui huic spectaculo aderant, exitum rei summo cum desiderio praestolarentur, praesertim quia daemon saepius interrogatus idem se facturum instanter affirmaret: demum sanctissimi Joannis meritis et monachorum orationibus [Col. 0818C] sensim sibi vires deficere [coeperunt] ita jam etiam invito daemone, quod fuerat pollicitus, suo in exitu demonstraretur.

15. O Jesu mira potentia in sanctis praecipue! En subito e regione Boreae ventus nubem condensam et atram ad has nostras efflavit regiones, et, uti daemon dixerat, suo in discessu fulmine ex nube vibrato ac pulsu nimio contorto, rapido ingentique motu arborem (quae vulgo acer dicitur) percutiens ipsamque frustulatim lanians, hac illac ramos suos jactitans, fere ad nihilum redegit; cujus truncus, vel rectius dicam robur, ad nostra fere tempora in tantae rei memoriam diligentia patrum conservatum est, quod me vidisse memini. Idcirco omnes qui aderant mortales, rigentes ac trepidi, animadvertentes [Col. 0818D] quod praeter aeris morem evenerat, Joannis sanctitatem extollentes, mulieris exitum exspectare: sibi enim jam refugerat sanguis, et pallida effecta, interque manus parentum humi paulatim collapsa, membrorum calore exstincto, veluti exanimis jacere, cui antea opera diaboli truces oculi, triste supercilium, turgidae nares, os spumosum, vultus malignus, iracundus animus, lingua fetida animaeque male olentes fuerant. Tandem ipsa huc illuc oculorum aciem dirigens, cunctosque, qui aderant, perlustrans, ab omnibus, ubinam gentium esset, perquirere; demum, re cognita, diligenter curvatis genibus Deo gratias referens in patriam cum suis hilaris [Col. 0819A] et incolumis concessit. Quo prodigio Joannes beatissimus, paucis ante cognitus, clarus atque magnus prope longeque est habitus. Hoc miraculum a compluribus nostri ordinis fide dignis accepi.

16. Sic e Perusina civitate [(131) 1Kb] quemdam adolescentulum, non solum a daemonio vexatum, verum linguae auriumque officio, insuper et caeterorum membrorum privatum, adeo ut non imago hominis, sed monstrum quoddam videretur; caput etiam intra genua reflexum [habentem] ab affinibus suis, viris inclytis, sanctissimi Joannis illectis prodigiis, ad hoc coenobium ductum fuisse, luce clarius patet. Hic clarissimi Joannis, olim SS. Joannis et Pauli Cardineo titulo ornati, ac eadem tempestate Perusini legati exstitit nepos; quem cum abbas Bernardus [Col. 0819B] [(132) 1Kb] hujus monasterii pater, caeterique, cum monachi tum conversi, ita recurvum aspicerent, stupore misericordiaque ducti, in fletum cum parentibus pariter dedere sese. Proh bone Jesu! Quis tam durus, tam ferreus, qui, nostram aspiciens figuram corporisque aspectum, suis officiis penitus privatum, a lacrymis fletuque sese abstinere potuisset? Abbas igitur parentibus aliisque praesentibus compatiens, premens alto corde dolorem, ita ad eos exorsus est? Solvite corde metum, dilectissimi, abeat tristitia, tantum fides integra pectoribus vestris insita sit, Jesum Dominum nostrum meritis Mariae matris sanctissimae et Joannis servi sui precibus hunc filium vestrum et posse et velle non solum incolumem reddere, verum etiam et conservare. Ita speramus, [Col. 0819C] inquit pater, Jesu et vobis ipsum et nos summopere commendantes.

17. Pulsatis igitur ex more campanis, et monachis in sacrario, funalibus accensis, simul cum abbate una congregatis, praefatum adolescentem prae manibus servi gestantes, juxtaque reliquiarum tabernaculum sternentes juvenem: nam nec per se stare [poterat] et se detineri minime patiebatur. Caeterum omnes, cum monachi, tum saeculares, flexis genibus, quidam sursum ad Jesum amore quodam tracti divino suspicere, nonnulli vero, quibus mens non ita sanior esset, oculis demissis Jesu piissimi praesidium inter canendum moesti implorare: conversi quoque et caeteri pro re quisque totis animi viribus preces ad Virginem piissimam [Col. 0819D] Mariam fundere, orare, ut illi misero ferat opem. Dum haec pro cujusque ingenio et studio, dissimili ratione agerentur, elapso brevi temporis intervallo, puer S. Joannis meritis, recuperatis viribus, caput attollere, deinde suis se in pedibus sistens, more balbutientium voces tenuissimas emittere; praeterea suum auditum resumens, maxima cum omnium admiratione propriis pedibus, quo cupido animi ferebat, ire, voces insuper plenas et ordine suo deductas proferre.

18. Cumque omnibus jam constaret eum plene incolumem evasisse, pater suus aliique affines ita [Col. 0820A] prae gaudio gestire, ut crebro S. Joannis brachium summa cum reverentia exoscularentur; filium insuper ex re monstruosa formosi juvenis imaginem prae se ferentem conspicientes, intuendo non poterant expleri; petitoque adolescens silentio, hujusmodi orationem suppliciter emisit: »O Pater, salusque fidelium, illustrator animarum Domine Jesu Christe, cui cuncta creata serviunt, te laudo et benedico, tibique posthac me totum commendo et trado, ut ad portum perpetuae salutis spiritum meum tua solita pietate velis deducere: tuque gloriosa Virgo, per quam cuncta bona ad nos mortales usque deveniunt, et tu Joannes sanctissime, cui tantam gratiam Deus tribuere dignatur, ut a quavis infirmitate miseros mortales tuis precibus, modo se [Col. 0820B] humiliter commendent, incolumes reddas, vobis pro tali tantoque dono, mihi hoc in monasterio collato, toto corde totaque mente gratias ago, orans et obsecrans, ut in posterum tantam animi virtutem adversum diaboli vires mihi praebere velitis, ut, ejus devitatis dolis, vobis sincere pureque valeam obsequi per virtutem et nomen Jesu Christi. Amen. Inde parentes intuens, inquit: P. Abbati caeterisque, qui adeo humiliter et modeste ad labores perferendos pro mei liberatione se Deo devoverunt, non tantum gratias agere, pater, sed tua solita benevolentia referre velis oro.«

19. Cum igitur hic sermo omnibus qui aderant et admirationi et jucunditati existeret, pater suavi complexu osculo haerens filii, et lacrymis iterum [Col. 0820C] prae gaudio obortis, inquit: »Fili, acerbissimus mihi olim, nunc luce jucundior, sume pecuniam tutemet, humillime Deo offer, etsi non, ut nostri esset officii, pro tali tantoque beneficio accepto, sed ut quimus, tribuamus.« Demum P. Abbas, datis prius inter se dextris et gratulatoriis verbis devote ab utroque habitis, tanti beneficii ne immemores essent, monuit, et ita laeti discessere. Tantum igitur miraculum et prodigium, ne facile hominum memoria deleretur, in tabula quadam pater ipsius, ut diligenter pingeretur, operam dedit, et desuper S. Joannis hujus nostrae ecclesiae altari cum filii vestibus, quibus in infirmitate positus utebatur, pendi voluit: verum nunc picturis pulvere et aqua humoribusque, quibus hic locus abundat, delinitis, tantum quorumdam [Col. 0820D] hujus ordinis abbatum et conversorum, qui adhuc supersunt, memoria retinetur, a quibus ego (nam interfuere) accepi.

20. Petrus Bernardi de Arena civis Florentinus, tempore Bernardi de Gianfigliazzis Vallis Umbrosae abbatis, huc veniens miris modis funibus undique septus horribilitatem quamdam prae se ferens, ut multorum nasos et aures mordicus attentare praesumeret, et admirationem et terrorem non parvum cunctis aspicientibus se daret; fertur etiam tantas per ejus os, ubi primum has ingressus est regiones, emisisse voces, ut colles montesque omnes juxta [Col. 0821A] monasterium in eminenti siti, undique resonare viderentur. Cum autem ex more in sacrarium, et viris et funibus undique circumdatus, traheretur, coactus tandem post multas in eum orationes conjurationesque habitas haec retulit; se cujusdam maligni viri carminibus et incantationibus illis ita adstrictum et ligatum teneri, ut nullo pacto nulla etiam vi se inde abstrahi posse fateretur, ni prius fascinationes et incantationes illae de sub ostii limine domus suae amoverentur.

21. Caeterum cum monachi, et monitis Christi Jesu et B. Hilarionis exemplo ducti, parum vel nihil fidei adhiberent, eo quia in aliis saepe mentitus esset; instare orationibus insuper sacerdos jugiter torquere, sibique ex virtute Dei exitium imminere [Col. 0821B] dicebat; econtra ille vultu truci ardentibusque oculis in haec prorupit verba: O cruces! o tormenta! Quid patior? Quid opus est, o pessimi fratres, ut hinc abeam [per] tot orationes? Cur incassum hos hymnos verbaque haec divina effunditis? Quid frustra tantum laboris perfertis? Sat est, hoc ex me potuisse audire, in ostii limine incantationes pati [id est relinqui], quod mihi plurimum nociturum non dubito. Optantibus nonnullis ex his qui cum ipso venerant, ut quae daemon aiebat, lamina et linum et caetera inquirerentur, et a loco amoverentur; prohibuere monachi, ne aut solutus incantationibus recessisse daemon, aut ipsi suis sermonibus accommodasse fidem videri possent; asserentes semper [Col. 0821C] fallaces esse daemones et ad simulandum callidos. Orantibus itaque et virginem Mariam sanctumque Joannem jugiter religiosis viris deprecantibus, e manibus tenentium sese (nam nudatus funibus erat) a daemone captus erumpens, ad sacrarii extremum usque summoque ingentique impetu proripuit, ibique a diabolo humi tartarea inhumanitate detrusus, tanta talique ibidem affici poena, quanta nec antea domi nec in itinere (ut qui cum eo iter fecerant affirmavere) nec in sacrario, praesentibus monachis, fuerat affectus, ita ut omnibus miserabile de se spectaculum praeberet.

22. Cum vero et S. Joannis virtute et monachorum supplicationibus oppido fatigaretur diabolus, ulteriusque Jesu virtutem perferre non valeret, [Col. 0821D] ipsum miserum prius diu discerpens et lanians, demum discessit. Sed operae pretium erat audire, quas voces etiam post in ipso volitans sacrario emiserit: Nam incredibilia mihi pene fuissent, quae narrabantur, ni ab his qui tali spectaculo aderant, accepissem. Tantus, proh bone Jesu! et strepitus et terrae motus factus est, dum alio tenderet daemon, ut sacrarium ecclesiamque toto cum monasterio funditus erui putarent, qui aderant, omnes: cui vero haec incredibilia existerent, alios legat libros et ecclesiasticos et gentiles, et quid potuerit diabolus, Deo [Col. 0822A] annuente, liquido intelliget: et ad hujusce rei confirmationem aliqua in medium afferrem, ni ea res me longius ab incepto traheret. Redeam ergo unde digressus sum. Redeuntibus igitur sociis cum Bernardo incolumi Florentiam, monachorum monitis haud paruere. Dederant enim hi in mandatis, ne incantationes perquirerent illas. Caeterum uti curiosi et nova cognoscere affectantes ostiique limen adeuntes, et, ut libido fert, omnia perscrutantes pannum lineum conglobatum filisque sericis circumligatum invenere, quo explicato, particulam ossis pueri defuncti, nec non et mulieris capillos, pellem insuper pulli asinini, ut ipsi quibusdam ex nostris postea retulerunt, intus quibusdam cum signis et characteribus conspexere; quae omnia viri cujusdam [Col. 0822B] religiosi monitu igni tradidere. Patet igitur incantationes carminibus fieri posse; hoc et nostri canones approbant, et res etiam indicat ipsa.



PARS III.

23. Relatu abbatis Cultus-boni [(133) 1Kb] , cui Paulo nomen fuit, ex S. Gaudentii oppido [(134) 1Kb] puellam quamdam huc tempore abbatis Bernardi de Gianfigliazzis venisse accepimus. Hanc talis tamque iniquus possederat daemon, ut eam adire nisi caute, praesertim dum tormentis afficeretur, nemo auderet: complurium enim et manus et nares dentibus mordaciter attrectare tentaverat saepius, ita ut, dum coenobium propter sui eam de jumento, quo insidebat, deponere curarent, ipsius cervicem dentibus apprehendens [Col. 0822C] incumberet, adeo ut caput puellae summis viribus inde amovere qui aderant, minime valerent; cui spectaculo, multis concurrentibus, etiam et Petrus vir religiosus, hujus coenobii tunc decanus, interfuit, et signo Crucis in puellam edito, mox ipsa quasi de industria extulit caput.

24. Eam igitur ad capellam usque vi pertrahentes, cum cruce venerabili, qua S. Joannem daemonem legimus percussisse, monachus quidam [attigisset] non multo tempore in eam conjurandam consumpto, puellam ipsam modis terribilibus et cruciatibus inauditis torquens ad terram detrusit diabolus. Sacerdos vero, monens ne quis ex iis qui aderant eam attingeret, leviter aquae benedictae roribus aspersit. [Col. 0822D] Caeterum mulier, uti praesenti vita functa, per horae intervallum jacens, nihil aliud vitae ostendere, nisi quia tantum tenues ore spiritus vicissitudinarios emittere quandoque paululum videretur. Tandem exsurgens et undique circumspiciens non parva cum teneretur admiratione, interrogavit, ubi gentium esset et unde illuc applicuisset, et quid sibi tot religiosi vellent. Cognita denique a sacerdote et a suis, qua laborasset infirmitate, et ut incolumis S. Joannis meritis evaserit, Deo et sibi gratias agens, laeta cum suis in propriam redivit patriam.

[Col. 0823A] 25. Etiam constat ad hoc S. Mariae monasterium quemdam aromatarium [(135) 1Kb] Florentinum eodem fere tempore funibus circumligatum, a suis deductum fuisse; qui quidem et in urbe ex extra et quoquo traheretur, mirum de se spectaculum mortalibus omnibus praeberet. Nam a tali torquebatur daemone, ut varia de se et stupore plena demonstrare cogeretur; interdum jocosa, nonnumquam gravia, quandoque vero terribilia verba proferens. Caeterum ubi loca haec silvasque monasterii adivit, hujusmodi clamitando coepit et ore hominis verba effundere: Nec illuc ire velitis, ne me trahatis oro: Nihil enim ex his quae optatis, fiet, imo et majori tristitia redibitis ad urbem, ac nunc monasterium versus pergatis. His dictis conticuit. Haec in itinere dixisse daemonem [Col. 0823B] a nonnullis qui aderant, cum ventum est ad coenobium, cognovere monachi. Cum igitur eum socii [non] nisi magna vi trahentes deducere possent, in hujusmodi certamine tantum consumpsere temporis, ut jam tertia noctis lapsa hora adierint monasterium.

26. Quiescentibus itaque in superiori parte monachis, qui in inferiori hospitalitati praeerant Conversi, ut eos honorifice more solito haberent, operam dedere; verum cum daemon miserabilem virum acriter vexare non desisteret, eumque suffocatum paulo post affirmaret, Conversi qui aderant, pietate moti, decanum illico accersire curaverunt. Veniens igitur S. Joannis crucem mox jussit afferri; ipse interim flexis genibus orationi instare. Caeterum antequam [Col. 0823C] illuc cum cruce, quibus imperatum fuerat, concessissent, a daemonio homo ille miserabiliter est suffocatus. Cumque omnes hujusmodi repentinus casus flebiles reddidisset et moestos, decanus pater talia verba, ut eorum molliret dolorem, exorsus est: Dei judicia cum nobis incognita existant, sibi profecto, ut propheta ait, in omnibus et de omnibus gratias agere tenemur, obligamurque: nihil enim, ut Evangelia sancta referunt, nisi nutu divino etiam parvula evenire certum est. Quocirca et moestitiae finem detis; insuper et corpora cibo paululum recreetis oro; ne dum vultis, ut quorumdam haud sapientum ingenium est, mortalium casus sine modo deflere, et corporibus detrimentum adferre: et Deo [Col. 0823D] rem non gratam facere pergatis.

27. His itaque et aliis verbis eos decanus exhortans, miserabiles illi, paululum viribus corporis recuperatis, non sine ingenti moestitia sumpsere cibum; postridie vero psalmis ex Christiana traditione decantatis, cadaver ipsius in coemeterio extra fores ecclesiae sito terrae reddidere; cognito tamen a sociis quod religiose et honeste vitam duxerat suam: annuatim enim, ut sacri volunt canones, de suis sceleribus humilem Deo et sacerdoti fecerat confessionem. Si enim secus vitam suam instituisset, in loco non sacro cadaver illud condidissent. Comites [Col. 0824A] igitur, ut diabolus dixerat, tristiores, ac huc venerant, et si omnes tum monachi tum Conversi eos solati fuerint, domum rediere suam.

28. Anus quaedam ex Milliario monte [(136) 1Kb] , quam ridiculus invaserat daemon, a suis ad hoc Virginis Mariae coenobium ducta est, jucundum de se et mirabile spectaculum praebens, ut etiam religiosis viris, gravitate ornatis, risum nonnumquam concuteret. Daemon enim et hymnum Angelicum et Kyrie cleison quandoque etiam et psalmos canens, ita ut sacerdotis alicujus animam putares, haud fieri poterat quin prae insolita re risum praesentibus daret; interdum vero sacerdotis jussu his silentium faciens, ut in rem suam iret conjurabatur: Cui ille cachinnans inquit: Concedam alio: si me paululum [Col. 0824B] antiphonam seu psalmum canere jusseritis, nulli vestrum in psallendo et rite canendo cederem: et his finitis nullum a sacerdote exspectans responsum dulciter more solito divinum aliquid canendo dicere. Caeterum, monachis moram longam in hujusmodi nugis et ridiculis non valentibus perferre, sacerdoti a decano imperatum fuit, ut his cantilenis juberet finem imponi. Quid multis opus est? tandem dulciter canendo, absque ulla aniculae laesione, ut fertur, laetitiam quamdam ostendens, abiit. Sic illa incolumis S. Joanni gratias agens domum concessit suam.

29. Ad nos usque fama perlatum est, ex Flaminiae [(137) 1Kb] provincia quemdam ingentis corporis sacerdotem ad hoc S. Mariae monasterium venisse; quem daemon ita crudelibus torturis afficeret, ut nec ubi [Col. 0824C] sisti, vel nocturno seu diurno tempore quiescere posset, nisi fatigatus et assiduo ingentique motu corporis defessus; tum ubivis locorum, in aqua etiam, et, quod dictu incredibile est, humi sese prosterneret, cibum interdum non nisi saltando caperet. Eo tot discriminibus, semper a tergo manibus ligatis, vel columna aliqua fune circumsepta, vel viris fortissimis tenebatur, ut quo iter faceret, undique ad hoc tam mirum invisendi gratia spectaculum mortales cujuscumque sexus et generis concurrerent, ejus imprimis inauditum casum demirantes; deinde sibi vehementer commiserantes, alter alteri inquit: Heu quis casus huic misero accidit sacerdoti? Proh fidem Dei atque hominum! Quid hoc est? Ut sacerdotes [Col. 0824D] Dei in hujusmodi atrocissima devenerint tormenta; saltem alio quovis morbo laboraret; et justius et tolerabilius judicio meo esset, ut febri, podagris, syncopi, caeterisque afficeretur infirmitatibus. Hoc tunc erat murmur vulgi de sacerdote; quibus vero mens sanior erat, secus sentire; Jesumque in suis omnibus judiciis laudandum extollendumque censebant.

30. Demum, non sine magno comitum labore, ad coenobium istud deductus est: Quis enim, quae dixerit egeritve ipse daemon, etiam summa eloquentia praeditus enarrare posset: dies insuper me deficeret, [Col. 0825A] si, quae de ipso accepi, litteris mandare curarem. Sed ne aliis taedio, mihique labori sim, ad rei exitum festinabo. Cumque a sacerdote interrogaretur qua audacia Christi sacerdotem ingressus esset, tale, audientibus qui aderant omnibus, dedit responsum daemon. Nutu divino et affeci hunc, et afficio, afficiamque tormentis, quoad, ut meritus est, habuerit exitum. Instante tamen sacerdote cum S. Joannis Reliquiis, ut exiret, Spirituique sancto locum daret: Nec possum nec volo, inquit daemon: Hunc enim permissione divina suum fore, tartareis vocibus affirmabat. Qui, inquit sacerdos, istud dicere audes, maledicte? Nonne creatura Dei et Christi sacerdos hic est? Nescis enim quid futurum sit. Reipsa declarabitur sciam necne, respondit daemon.

[Col. 0825B] 31. Pergebat tamen sacerdos suum, monachis aliis psallentibus, peragens officium; quam rem daemon magis quam antea aegerrime ferens, utpote quia magnopere et sine exemplo S. Joannis virtute a Jesu torqueretur, in haec tonans prorupit verba: Quid incassum, o fratres, orationes fundere, et me, ut hinc abeam, acriter torquere oportet? Nam hic periturus est, qui et hominem occidit et divina Sacramenta nefarie corde incontrito, nulla habita confessione, nulla requisita absolutione, proh nefas! et ipse aliis ministrare et sibi sumere nec erubuit nec dubitavit. Haec enim quae diabolus ex ejus ore proferebat, non parvam omnibus et admirationem incussere et metum; verum cum monachi multum in eum curandum temporis et dies quamplures frustra [Col. 0825C] consumpsissent, missum eum, invitis tamen comitibus, fecere: Nam abbates nostri decreverunt nos veteres observare mores et statuta et annalia, quae a patribus nostris in concionibus et capitulis sancita sunt; quae equidem triduanum diem hospitibus omnibus gratis permittunt, cum dicunt: Per triduum hospitibus jus esto nec ultra, nisi summa cogat necessitas. Verum, ut ad incepta redeam:

32. His ita in patriam recedentibus, ubi primum ex nostris exiere finibus, sacerdotem (quod dictu pavendum ac metuendum est), summis viribus ad terram diabolus trahens, affectum torturis ingentibus imprimis tandem suffocavit. Haec nostri a quibusdam, qui funebriis officiis defuncti sacerdotis [Col. 0825D] interfuerant, cognovere. Hinc quivis sacerdos exemplum sumere et parti suae consulere potest, quid judicii, quid exitus maneat illum qui, sine cordis contritione, si sacerdotis copia deest, et tantum tractare Sacramentum et sibi suisque ausus fuerit administrare. Sed dicet forte aliquis: Pauci vel nulli nostra tempestate in ejusmodi formidolosa discrimina incurrunt. Malo, si mihi optio daretur, hic pro tempore quam alibi aeterne cruciari; quod quidem nequam sacerdoti futurum fore, nisi hac in vita Jesu Christo reconcilietur, fidelis dubitat nemo. Sed nunc ad reliqua.

[Col. 0826A] 33. Ex Senarum [(138) 1Kb] civitate adolescentem acrem et fortem, catena etiam ligatum et innexum (nam funium resta [(139) 1Kb] lacerasset) cum affines, nobilissimi viri, multis comitantibus traheret, forte monasterium Cultus boni propter iter habuere; quod quidem monasterium hujus Religionis esse probatur. Illic jam S. Joannis virtutem daemon sentiens, eamque perferre amplius non valens, miris modis exclamare: nec ulterius ire, inquit, si vellem, valerem; date veniam, retro gradiamini oro. O cruces! o tormenta! quae mihi immerito, tu S. Joannes, infers! me miserum! haec nequeo amplius perferre; in patriam ut redeatis oro; illuc profecto recedam quamprimum. Cum enim contra sententiam suam iter Vallem Umbrosam versus comites properarent, daemon [Col. 0826B] et gratia Joannis beatissimi, et juvenis fide amplius cum torqueretur, ingentes emittens voces, millies clamitare, sese miserabilem dicere. Addebat, hic sistite equum, sistite rogo, discedam nempe, discedam: ulterius enim prodire nequeo.

34. Firmantes igitur jumentum, juvenem catenis irretitum, et sudore toto corpore prae labore madefactum, ac fere membris perfractum universis, pedibusque labentem ac trementem deposuere ex equo. Concurrentibus itaque ad hoc mirum spectaculum turmatim ex agris et villis cujusvis conditionis mortalibus (eos enim tartareis vocibus daemon hinc inde accierat) alter alteri dicere: Mi frater, quot miseri mortales, hanc dum degunt vitam, intolerabiles perferunt cruciatus! quocirca utilius dicerem in cunis [Col. 0826C] post baptismi Sacramentum eam abrumpere vitam, quam ad has pervenire aetates. Cui econtra respondebatur: Desine posthac haec et similia inconsiderate et insulse proferre verba: male enim sentis. Sic placitum Deo, cui omnia parent, et cui, quare sic fecisti, audet dicere nemo. Insuper, ut aiunt: Quod difficilius, id praeclarius: quo enim majora hac in fragili vita tormenta aequo animo pertulerimus, eo in futura magis gloriosa dabuntur pro laboribus praemia.

35. Dum haec et alia, prout voluntas fert, jactarent, daemon multo ferocius solito, ex circumstantibus orantibus nonnullis, in eum miserum adolescentulum e vestigio debacchari; tandem eum vi [Col. 0826D] ad terram detrudens, discerpens imprimis et dilanians, demum ingenti cum clamore discessit; ipse vero fere per horae spatium non sine magna omnium qui aderant admiratione, veluti defunctus humi prostratus jacuit, deinde paululum excutitur, et, uti a somno excitus, exsurgens sanus tamen et incolumis Deo imprimis et Virgini Mariae sanctoque Joanni gratias agens, deinde caeteris omnibus; et in patriam suam, nisi prius S. Joannis aedem visitasset, redire noluit. Placuit omnibus, et huc sese contulere una, et sanctissimi Joannis brachio venerabiliter et devote osculato, hujus monasterii beatorum [Col. 0827A] sepulcrum, quod in infima parte turris campanariae situm est, festivi et laeti devotionis gratia visitarunt, et eremitarum insuper humiles adiere casas, quae in saxeo tumulo supra monasterium edito sitae sunt; qui quidem tumulus, ex ea parte quae meridiem spectat, confractus abscissusque est horrendum in modum; ex ea etiam parte quae ab Oriente exoritur, perangusto tractu superiori monti conjunctus, cujus de nomine et situ pauca disserere non alienum locus esse monet, quoniam alibi de eo mentionem haud facturi sumus; et Abbas Sanctus [(140) 1Kb] optime ac diligentissime omnium qui S. Joannis historiam vitamque scripsere, hunc locum prosecutus, mihi parum libero ore locutus videtur, qui, situm Vallumbrosae operi suo inserens, hunc Cellarum [Col. 0827B] locum, mirum in modum a natura, magisque hominum industria situm et ornatum, vix tetigit.

36. Mons igitur est saxosus, asperrimus et incultus, qui bina cingitur silva; ex superiori enim parte, quae per declivum montis in flumen ducitur, proceras habet abietes, quae in vasta solitudine loci religionem augent, horroremque introeuntibus non mediocrem incutiunt, ex interiori autem, quae ad ima monasterii versus tendit, natura veluti humano artificio, humillimis hac tempestate circumdatur ilicibus. In hujus medio montis amoenissimum cernitur pratum, muris, de industria in brachium eremitarum opera elevatis, undique vestientibus; quod spatium divisis cellulis anachoretae quatuor incolebant. [Col. 0827C] Medium tenet ecclesia horrenda vetustate et religione dignissima, in qua inter caeteras, quae tabulis miro artificio ostenduntur, picturas, Virginis Mariae imago tam egregia, tam insignis apparet, ut [a] pictore ad plenum perfectum videatur, quod ait Poeta noster:

Credo equidem, vivos ducent de marmore vultus.
Proh bone Jesu! quid Zeuxis ille insignis, quid Polycletus? Huic cederent profecto; cederet et Euphranorus, et si quis alter fuerit umquam insignis pictor et sculptor [(141) 1Kb] .

37. Sed ad anachoretas redeo, qui, quamquam singuli privata habeant altaria, in quibus sacra divina seorsim et per se quisque, qui funguntur ordine sacerdotali, peragunt, tamen ad ecclesiam [Col. 0827D] majorem statutis horis diei, noctuque ad psalmos decantandos legendosque conveniunt. Cellulae non, ut in coenobiis consuevere, pariete interjecto conjunctae sunt; sed sejuncti per se humiles habitant casulas, quibus singulis singuli inter annexi sunt hortuli; cibum una tantum Dominicis et festivis diebus capiunt; diebus vero aliis quisque per se suum parce reficit corpusculum. Praeter Canonicas horas integrum singulis hebdomadis feria sexta, qua pane tantum vescuntur et aqua, psalterium [Col. 0828A] peragunt; et, ut paucis eorum vitam aperiam, hanc eremum certe incolunt, qui paulo asperiorem vitam in laudem divinam praeter S. Benedicti instituta adamant. Sunt enim qui, veterum SS. Patrum more, singulum per diem compleant psalterium; sunt etiam qui, divino amore igniti, raro vel nunquam degustent vinum; sunt hac in eremo qui etiam, quando deformis stridet hiems, nudis pedibus inter nives et asperas glacies incedant, et eo tempore, vili veste et palliolo contenti, ad libidines insuper domandas circulo ferreo supra nudum corpus jugiter utantur; de quibus alias latius, Jesu favente, tractabimus: Nam tempus alio properare nos monet.

38. Hi omnes, veterum Patrum, Aegyptiorum [Col. 0828B] praesertim, mores imitantes, opere manuum exercentur, vel in excolendis hortis, quos omnes interluunt ac rigant rivuli per ligneos meatus deducti; vel in vimineis canistris fiscellisque texendis. Nonnulli etiam minutiora ex ligno utensilia manibus efficiunt, ut cochleare, ut patinam, ut catinum. Haec, ne diabolus eos reperiat otiosos, et ad vana evitanda desideria, post divina officia adimpleta vel per se vel in unum alacriter peragunt. A monasterio igitur ad hunc eremitarum locum unus et perdifficilis, sed amoenus divina meditanti, est aditus; hinc iter abietibus, inde monachorum hortulis circumdatur. Quid quod rupes illa asperrima contra naturam loci varios ostentat flores, et olentes plurimi [Col. 0828C] generis herbas giguit? Sed hoc haud praetereundum censeo, quod non in itinere modo, sed ex rupe in qua anachoretarum cellulae constructae sunt, dum monachi inferiores psalmos in ecclesia personant, dum organis canitur, concentus dulcissimos et modulationes varias ad ea intenti percipiunt. Talem tamque religiosissimum postquam supradictus adolescens adivit locum, admirans in loco horroris et vastae solitudinis tot ecclesiolas tuguriolis, seu rectius dicam cellulis junctas; contemplans insuper ordinem vitae eremitarum, morum etiam gravitatem asperitatemque loci, insuper rerum penuriam quam voluntario alacrique animo perferant, nequibat Jesu semper gratias agens expleri. Hos demum eremitas ut pro sua salute omniumque Christianorum [Col. 0828D] orarent deprecans, laetus in Domino descendit ad monasterium.

39. Cum igitur anxie et coenobitarum vitam, ex quo eremitarum cognoverat, inquireret, sibi Abbas Benedictus [(142) 1Kb] vir religiosissimus, qui ea tempestate monasterio et Ordini universo praeerat, paucis aperuit; inquit enim: Prima, ut olim Aegyptiacis monachis, apud omnes coenobitas confoederatio est: obedire majoribus, in unum degere; et dividuntur per decurias seu, si major sit numerus, per centurias, [Col. 0829A] ita ut novem hominibus unus decimus praesit, et rursus decem praepositos sub se centesimus habeat. Usque ad horam nonam, ut S. Benedicti praecipit institutum, est jejunium; et jejunium totius anni aequale est praeterquam in Quadragesima, in qua sola conceditur strictius vivere; et interim nemo pergit ad alium, nisi summa cogat necessitas, his exceptis qui decani vel Priores dicuntur. Post nonam in communione conveniunt et missa a decano seu ab Abbate benedictione, aliam alii aggrediuntur viam. Psalmi illo illico resonant, alibi Scripturae ex more recitantur, discuntur quae in ecclesia et alibi dicenda et tractanda sunt ut aedificentur audientes. Nonnumquam ab abbate, vel cui fuerit imperatum, disputatio de Scripturis oritur, in qua silentium fit, [Col. 0829B] ut nullus ad alium respicere, nullus audeat excreare. In ecclesia, in refectorio, in dormitorio et intra claustra aeternum silentium.

40. Vivitur pane, legumine et olere, quae sale et oleo condiuntur; interdum ova, nonnunquam et pisciculi in mensa apponuntur parce; carnes tantum senes et pueri, raro tamen, accipiunt, ut aliorum fessa sustentetur aetas, aliorum non frangatur incipiens. Opera manuum ita ut a decano statuitur fiunt. Si infirmum quem viderint, consolantur; si in Dei amore ferventem, cohortantur ad studium: et, quia nocte extra officia publica quisque in suo vigilat cubiculo, primi circumeunt cellulas singulorum, et, aure apposita, quid faciant diligenter explorant: quem negligentiorem deprehenderint, non [Col. 0829C] increpant, sed dissimulant quod norunt, et sic ad orationem provocant; et secundum regulam ita universa moderantur, ut nemo quid postulet, nemo quapiam re parva indigeat; et, ne multis vos detineam, ita, omnibus hujusmodi rebus posthabitis, vivitur, ut, cum de regno Christi, de futura beatitudinis gloria, de gloriosorum martyrum triumphis vel aliorum Sanctorum rebus bene gestis, seu in ecclesia sive alibi, mentio legendo vel recitando fiat, videas cunctos moderato suspirio et oculis prae ingenti amore ad coelum elevatis, intra se dicere: Quis dabit mihi pennas sicut culumbae, et volabo et requiescam? Et ea quae videntur acerba, quae multa et varia in monachorum vita obedientiaque versantur, [Col. 0829D] ita ferunt, ut nihil a statu verae fidei discedant, et laeti jugiter illud sapientis secum referant: In odorem unguentorum tuorum curremus. His dictis, conticuit abbas. Tunc ille: O vere beati felicesque ipsi, qui ita sancte, ita recte suam instituere vitam! et gratias Deo imprimis, Virginique Mariae Matri ejus et S. Joanni agens, sese orationibus abbatis et aliorum plurimum commendans, in patriam, optimis exemplis monachorum et monumentis instructus, sanus et incolumis recessit.



PARS IV.

41. Praeterea ex Liguriae partibus his in temporibus quidam jam provectae aetatis homo ad hoc S. Mariae monasterium vi raptus et catenatus a parentibus, non obscuro loco natis, ductus fuit; qui quidem, inter [Col. 0830A] alia quae stupori et admirationi essent, hoc mirum ostendebat saepius, quod per os ejus daemones plures emitterent voces, ita ut quivis affirmasset, non ab uno solum, sed a pluribus et variis daemonibus ipsum tormentis affici. Operae pretium erat, ut nobis a fide dignis relatum est, et actus suos et verba observare diligenter: Nam modo gravia, stulta etiam saepius et levia, interdum urbana, nonnumquam rustica explicare optime et proferre, cum imprimis, bonae existens valetudinis, ut graves decet viros, nonnisi gravia et loco et tempori congrua affunderet verba: nec enim hoc, ut solet interdum, ex ingenii acumine, sed de insania fieri potius dicebatur.

42. His itaque et aliis rebus ab ipso inepte et insulse [Col. 0830B] peractis, facile non ab uno, sed a pluribus, ut diximus, et variis daemonibus possideri credebatur. Quocirca facile ostendebatur, plus et temporis et artis erga hujus sospitatem a monachis exhiberi oportere. Fiunt itaque preces more solito, et nihil, quod necessarium erga ejus bonam valetudinem recuperandam existat, praetermittitur. Mira res! inter orandum saepius his agitabatur furiis, ut vix, etiam funibus et catena ligatus et vinctus, a quampluribus viris atrocissimis teneretur. Nonnumquam vero quamdam prae se ferre humanitatem et modestiam, ut, qui aderant, fere major pars affirmaret, eum nullo affici dolore, nullo torqueri morbo, nulla indigere curatione: Nam in daemone tantus dolus, tanta calliditas et astutia erat, ut signum crucis in [Col. 0830C] hominis fronte fieri permitteret, et, quod majus est, Dominicam orationem et Virginis Mariae hymnum ipsum proferri sineret: ita ut ex monachis etiam nonnulli sanum et incolumem dicerent.

43. Caeterum quidam in ea re magis experti, secus sentientes, multis variisque exemplis daemones callidissimos et ambiguos approbantes (utpote quia aliud sunt, aliud simulant) non quamprimum eorum fallaciis rebusque fucatis credendum esse asserebant. Id ita esse, ut aiebant, paulo post re ipsa probatum est. Cum enim eum die quadam summo mane, hoc animo ut inde minime abiret nisi cum recuperata bona valetudine, in sacrarium duxissent, et monachi ex more orationes et preces cum Reliquiis [Col. 0830D] haberent, ut multitudo illa daemonum in rem suam malam, quo digni essent, abirent; illi contra, se nec discedere velle nec posse, etsi summis et ingentibus, ut ipsi asserebant, afficerentur cruciatibus. Eloquar an sileam? quid in eorum exitu egerint ignoro. Vereor enim ob nonnullorum pertinaciam, qui ea quae sibi facilia factu putant affirmant, super ea, veluti ficta, pro falsis ducunt. Dicam tamen, his praesertim qui Deum mirabilem in Sanctis et credunt et praedicant. Cum enim, ut diximus, religiosi viri a pio opere non desisterent, et idem se jugiter facturos, nisi daemones abirent, statuissent, coeperunt ipsi varias et tartareas emittere voces, ita ut non unum hominem, sed populum loqui diceres. Et demum ingenti vi, funibus effractis, cursum [Col. 0831A] foras arripiens, eum vix turba hominum in corona reducta ceperunt.

44. Non parvo itaque tempore in pio opere consumpto, demum daemones unus post alterum exeuntes, eum fere vita hac privatum reliquere. Eo in loco ubi hoc prodigium S. Joannis virtute operatum est, cum plures tum religiosi tum saeculares adessent, abnuente Abbate, eum adire seu palpando tractare ausus est nemo. Cum igitur omnes rei exitum orando praestolarentur, expleta hora et dimidia, sensim se movens, demum, quasi de somno evigilaret, exsurrexit, et percunctans quid illic ageretur, re cognita, diligenter ad altare majus se contulit, et viva, ut dicitur, voce orationem ad piissimam Virginem Mariam et ad S. Joannem habuit ita ornatam, [Col. 0831B] verbis miserabilibus plenam, ut omnibus praesentibus concuteret lacrymas. Demum valedicens omnibus, una cum suis in patriam laetus et admiratione plenus concessit.

45. Quemdam ingenti amore exardescentem, cum suam voluptatem explere non valuisset (nam quam amabat alteri nupsit), in insaniam hac potissimum causa accepimus devenisse, et inde ita agitatum furiis, ut sese saepenumero diabolo dederit, et hunc Puppiensem [(143) 1Kb] fuisse cognovimus. Forte ea tempestate quidam nequam in cruce suspensus fuerat, qui ut de se caeteris terrorem incuteret, ita ut fit interdum, praesertim si damnatus multis et malis fuerit facinoribus coopertus, edicto praetoris nondum de ea qua pendebat cruce depositus [erat]; hic equidem, [Col. 0831C] ut palam dicebatur, nec sua voluit scelera sacerdoti confiteri, nec petere veniam, sed Jesu renuens charitatem, ingentemque quam de se mortalibus miseris sponte exhibet misericordiam, ad crucis patibulum veluti desperatus concessit. Ad haec mala hoc addidit etiam, blasphemias in Jesum scilicet et in piissimam Mariam matrem ejus: adeo ut quamplures viri religiosi, qui consolationis gratia una cum damnatis iter tale aggrediuntur, in ipsum spiritum malignum ingressum assererent. Heu quoties se suamque vitam diabolo commendavit! heu quoties etiam Jesu Christi Domini picturam et imaginem torvis oculis respexit! Quibus imprecationibus, et eques et qui aderant alii, casum miserabilem spectantes, sibi compati, [Col. 0831D] interdum minari, ni finem bacchandi faceret. Verum, cum nihil proficerent, exitum sibi suisque moribus dignum dedere.

46. Cum igitur, ut dixi, cadaver in cruce catena ligatum penderet, hic qui ex amore in insaniam devenerat, forte crucem juxta iter habuit, et more ingenii humani elevatis oculis cadaver horrendum, atrum, semicorruptum, vermibus et aliis, quas putredo ex se gignit, musciculis corrosum et situ temporis albedine mucida pictum exhorruit. Insuper, ut ipse solitus erat referre, sonitum sibilum audivit: qui quidem, seu diaboli dolo ipsum perterre-faceret, [Col. 0832A] seu vento, qui angusta ingressus tales sonitus reddere solet, evenerit, non satis compertum habemus. Hoc satis patet, illico in eum daemonem ob ingentem metum ingressum: Nam ut ipsum praedicantem audivere nonnulli, nusquam gentium tanto talique pavore alias confectus est, ut mox viribus omnibus destitutus procubuerit humi. In eum itaque ita trepidantem daemon, uti suam ingressus domum, sibi dominari coepit, ita ut ex stulto insanum redderet, et, quod periculosius est, formidolosum.

47. Continuo itaque artus elevans suos, et iter Puppium versus faciens, summo cum impetu in homines cujusque generis ferebat. Tandem vero a quibusdam viris fortissimis, agmine facto et in coronam [Col. 0832B] deducto, captus et manibus a tergo devinctus, funibusque toto circumdatus corpore, maxima tum videntium tum audientium admiratione, ad compitum seu divorticulum, quod vulgares et plebei crucichium [(144) 1Kb] dicunt, eo quod viae quatuor in crucis formam ad loca tendant diversa, vi tractus est. Et cum clamores horrendos ad sidera tolleret, se etiam neque ulterius ire juramento affirmaret, illic, ut defessa recrearent corpora, quievere omnes. Inter quiescendum igitur, necessitatem corporis simulans, missione accepta, cum paululum a via divertisset, sociis idem minime verentibus, aufugiens, iter Puppium versus tendere properabat; et ni quidam de monte Milliario, qui his in rupibus varia pro necessitate tunc agere, clamoribus insequentium exciti, [Col. 0832C] iter suum impedissent, profecto ea die vel Puppium vel alio longius sese contulisset. Nam concurrentibus undique pastoribus et montanis omne sibi clausere iter.

48. Stetit ille prospiciens cuncta, cumque conspiceret omnem sibi aditum denegari, parum moratus, inde, ut ursus fremens, maxima cum velocitate in minus potentes sese ferens, paululum reluctantibus illis, e manibus eorum evasit. Itaque ille fugiendo, hi insectando multum diei per concava vallium, per abrupta montium frustra consumpsere. Operae pretium erat cernere quanta audacia quantaque animi vi, diaboli adjutus auxilio, sese miser ille tueretur. Non enim verbis tantum et clamoribus variis, sed [Col. 0832D] lapidibus sudibusve res ab eo atrociter agebatur. Eo pacto eos longe repellere; interdum vero immite percutere: tandem vero pars optimum fore rati ipsum fallere, dum in alios acriter incurreret, alii eum dolo aggressi, quia nihil tale putaret, manibus a tergo revinctis, ad monasterium sudore madidum, et pulvere conspersum, invitum et torva saepius exclamantem traxere. Res mira! quoties enim sanctissimi Joannis brachio vel cruce conjuraretur, exibat: ubi a pio opere cessabant monachi, in eum rediret illico.

49. Cum igitur hac necessitudine [forte vicissitudine] [Col. 0833A] res in longam deduceretur moram, nec diabolus dicta cum factis componeret (quippe qui verbis se non amplius eum ingressurum polliceri, caeterum re secus agere) statuit pater abbas ut publice privatimque orationes pro eo ab omnibus agerentur. Quibus devote et prolixe peractis, postridie fere per horas quatuor orationibus et precibus monachorum, et sacerdotis jugibus conjurationibus stomachatus daemon, tandem omnibus audientibus in haec verba prorupit: Qui me insontem ita impie orationibus torquetis o Fratres? In hunc tanquam in meam possessionem saepius vocatus incessi, quocirca demum a tam nefario opere absistatis oro. Non enim nisi Dei voluntate hoc sum aggressus, cui velle resistere, nefas est profecto. Tu, inquit sacerdos, o [Col. 0833B] pessime daemon, Dei resistis voluntati; qui cum ipsius proberis hostis et inimicus, alios etiam ad hanc perniciem trahere niteris. Ea propter abi in rem tuam malam, et vade in tartareas regiones, quo meritus es; nihil tibi sit commune cum servis Dei, jam coelestia cogitantibus.

50. Haec et alia cum saepius sacerdos, monachis orantibus et cantantibus, revolveret, tandem daemon, Joannis sanctitatem amplius ferre non valens, discessit. Miser ille humi prostratus, fere per horam, ut exanimis, jacuit: Demum vero exsurgens, et mente et corpore sanus, Deo imprimis et gloriosae Virgini Mariae et S. Joanni gratias egit. Voluit tamen P. abbas ut prius humiliter confiteretur Deo et sacerdoti, quam domum repedaret suam, ne deinceps daemon [Col. 0833C] in eum potestatem ingrediendi haberet. Facta igitur diligenter et humiliter confessione, summa cum laetitia Puppium rediere omnes; nec ulterius a daemone homo ille possessus est.



PARS V.

51. Puellam quamdam, cui nomen erat Francisca, ex civitate Castellana [(145) 1Kb] , magiis et incantationibus atrocissime vexatam, ad hoc S. Mariae monasterium deductam accepimus. Haec interdum adeo boni sensus et quietae vitae esse, ut eam a daemonio torqueri vel aliqua in parte corporis laborare diceret nemo. Quandoque vero se gladio necare, alios invadere et dentibus laniare tentabat. Sed hoc aegerrime sacerdotes, et qui eam conjurabant monachi, perferre, [Col. 0833D] quia daemon, etiam ingentibus tormentis affectus, nullum daret responsum. Nam vel [id est an] de industria id ageret, vel quia forte natura mutum quoddam genus daemoniorum sit, nobis parum constat. Cum autem diu torqueretur, et saepius sacerdos, ut in virtute Dei saltem responderet, praecepisset, forte ut aliquid machinaretur mali, cujus gratia tentat omnia, tandem tale dedit responsum: Hic cujusdam maligni presbyteri incantationibus longe constrictus detineor, qui quidem improbo amore in puellam hanc flagrabat; verum [cum] ipsa haud sibi assentiretur, [Col. 0834A] cum caeterae malae artes quibus amantes utuntur sibi deessent, omnia experiri maluit magis quam ita impatienter uri.

52. Quocirca me, ut ipsam ad sui voluptatem cogerem, cantando excitavit. Sed, ut verum fatear, nihil profeci. Nam ut a parentibus optime instructa peroptime monumentis bonis, a teneris annis sese orationibus dare, precibus et lacrymis Virginis Mariae auxilium jugiter implorare. His itaque et aliis operibus bonis ab ea impeditus, cum ipsius nequam sacerdotis pes imam voluntatem exsecutioni mandare nequirem, indignans eam invasi. Quam enim sibi contra morem nostrum humanus benignusque exstiterim, ipsamet callet peroptime. Nam inter caetera, quotiescumque corde et mente majori studio incensa, [Col. 0834B] veram Dei religionem sequi, vel orando in silentio, vel ecclesias visitando, vel praedicationes adire studuisset, nunquam recusavi quin una [ad] opera incesserim pia. Cui sacerdos: Tu, o omnium seductor, mille ferens casus, discordias, iras, simultates, caedesque, pia opera agis? Ha omnium daemonum pessime qui a supernis delapsi sunt regionibus, novi te intus et in cute. Quidquid sancte et juste fiebat, non tuis, sed Virginis Mariae meritis agebatur, cui minime contradicere audetis.

53. Tunc daemon risu soluto cachinnans inquit: Ita est, mi pater, ut ais. Sciscitante etiam sacerdote cur in talem puellam optimis moribus instructam ingredi sit ausus, inquit: Non absque numine factum divino; ea propter non esse mortalium perscrutari: [Col. 0834C] sed, et in his et in aliis omnibus quae ad eos non pertinent, aeterno oportere silentio conticescere. In precibus igitur et orationibus jam [post] duos dies frustra consumptos, diabolus S. Joannis virtutem impatienter tolerans, haec tandem intonuit verba: Eia oro quid me insectamini? Cur tot et tam varia, ut hinc abeam, infertis tormenta? Non dixi me hic alieno imperio detineri? Veniat ille, qui me devinxit, iniquus presbyter; et absolvat, et lubens discedam. Tum, qui aderant, saeculares viri, cum de nomine presbyteri interrogare vellent: Apagite, inquit sacerdos: Nam diaboli officium est et discordias serere, et quidquid potest mali mortalibus inferre. Quocirca nullam ei fidem adhibeatis, oro. [Col. 0834D] His daemon indignatus, clara voce, inquit: Re ipsa paulo post declarabitur, mentitus sim, an verum dixerim. O quantas, pessime presbyter, dabis poenas, cujus gratia in tot cruces et tormenta devenit.

54. Caeterum Jesu gratia et S. Mariae et S. Joannis precibus a daemone liberata puella, nescio qua gratia evenerit ut e vestigio intolerabilis et fastidiosus eam talis invaderet morbus, ut, ulceribus toto corpore referta, atram undique scaturiret bilem, et demum impatientia et morbo capillis capitis evulsis, spectaculum omnibus, sed praesertim affinibus praeberet. [Col. 0835A] Transactis tamen nonnullis annis, in pristinam, Virginis Mariae et S. Joannis gratia, quibus plurimum se commendaverat, reducitur sanitatem; tantum pallorem et maculas quasdam in vultu servans, de caetero valens. Relatum est deinde his qui tunc hanc servabant domum, presbyterum illum de quo supra verbum feci, opera diaboli parentibus demonstratum, seu conjecturis, quod verius creditur, agnitum, in alias partes, judicium pro malefactis timens, sese contulisse, et miseram Dei judicio in ultionem puellae degisse vitam. Fuerunt qui etiam affirmarent a fratribus jam dictae virginis extra patriam necatum. Sed is rumor tantum, caeterum rei veritas penes auctores sit. Nobis satis constat, pluribus annis praefatam virginem in sanctissimi Joannis [Col. 0835B] festivitate nudis pedibus cum cereo hanc Virginis Mariae domum adiisse devote. His itaque et aliis, quae retulimus et relaturi sumus, miraculis satis constat incantationes a perversis hominibus fieri.

55. Memoria mea mulierem quamdam, Taddeam nomine, ex Prati [(146) 1Kb] oppido, quod Florentia ferme decem millia passuum abest, a parentibus suis ad hoc S. Mariae monasterium vidimus deductam. Hanc talis invaserat daemon, ut cruce solum facile liberaretur mulier. Caeterum ubi ipsa una cum comitibus iter domum hospitium versus faceret, et [prope] fontem, qui juxta capellam jugi labitur aqua, transitum haberet (nam ad eam domum alter non est facilis aditus) ab eodem daemone fatigata, ex manibus [Col. 0835C] multorum prosiliens, fugam facere conabatur. Verum, hinc inde concurrentibus cum opificibus, qui hoc in monasterio, praecipue aestivo tempore, operibus indulgent, tum etiam bubulcis et agricolis quibusdam, capitur, trahitur, et, manibus a tergo devinctis, ad capellam defertur vi. Cum igitur illic ab exorcista interrogaretur cur tam facilem ingressum ad eam et egressum haberet, respondit: Ego cum natura facilis sim et humanus, et haec mulier his pariter et aliis virtutibus redimita probetur, nec cruces pati possum, nec eam volo torquere: Ea propter, orantibus vobis, discedo, absentibus vero, in hanc, veluti domum redeo meam.

56. Haec igitur et alia ridicula cum referret diabolus, et idem saepius faceret, cum eum lector amplius [Col. 0835D] perpeti non posset, et itidem hujusmodi ludibria monachos fastidirent, statuerunt ut eodem in loco cum cruce legeretur, ubi daemon mulierem congredi solitus esset. Instante igitur sacerdote, et orationibus et minis adjurante daemonem ut concederet alio; inquit daemon: Concedam. Te, o puella, domi praestolor; cum veneris, amicitiam antiquam, mihique gratissimam tecum inibo. His dictis, alio concedens, non parvum timorem et admirationem de se omnibus dedit. Mulierem vero illam fere exanimem [Col. 0836A] suo in discessu reliquit; ita ut multi eam vita praesenti functam dicerent. Caeterum cum qui aderant, pars calidis brachia manibus fricarent, pars certatim vino aliisque rebus cum madefacerent membra, sensusque parumper tepentes revocando [juvarent], mulier quasi a somno expergefacta, in sese paululum rediens, cum surgere vellet, illico decidit.

57. Durantibus itaque in orationibus et psalmis monachis, tandem Dei gratia sanctique Joannis meritis optime convaluit. Cum enim adhuc ex verbis quae diabolus supra dixerat: Te domi praestolor, o puella, suspensi existerent, monitu sacerdotis monachi, qui eum conjuraverat daemonem, et etiam suorum affinium habita scelerum confessione, laeti [Col. 0836B] in patriam rediere. Vovi praeterea mulier, ob tantum taleque beneficium, S. Joannis meritis sibi allatum, annuatim, et in vigilia ipsius S. Joannis jejunium et festum, veluti ab Ecclesia indictum, celebrare, et, quoties sibi facultas prodeundi daretur, non impedita partu scilicet vel alia re graviori, in ipsius festivitate hanc Virginis Mariae domum adire. Mira res! et fide ipsius et gloriosae Mariae Virginis precibus et S. Joannis meritis factum est ut deinceps nec diabolus ille, qui sibi superius, se ad eam rediturum, domi dum esset, pollicitus fuerat, nec alter ex malignis spiritibus illam ulterius aggredi est ausus. Quapropter, dum spiritus suos rexit artus, incolumem et beatam vixit vitam.

58. Ex oppido Lancisa [(147) 1Kb] , quod in Arni superioris [Col. 0836C] valle situm est, quemdam, non infimo loco natum, captum a daemonio venisse ad hoc S. Mariae monasterium, multis comitantibus, vidimus. Forte tunc quidam, cui Zanobio nomen erat, supervenit, germanus cujusdam monachi nostri Ordinis, qui adhuc vivit; qui quidem affinium hujus invasi a daemone precibus compulsus, quemdam necromantem virum malignum et dolis plenum, Nepum nomine, ob consilia inquirenda ab ipso, quid in hoc homine agendum esset, adiverat. Cui, quia ea quae nefaria sunt agere tentaverat, diabolica videlicet potius quam divina inquirere auxilia, mirum stupendumque malum accidit in vesperi: Nam dum uno in loco in hospitali consederent ambo, ipse scilicet, et [Col. 0836D] a daemone invasus, illic brevi intervallo dato, fessus itinere et somno, sese paululum dans quieti, caput intra genua posuit. At paulo post experrectus: Deo gratias, Deo gratias, inquit, convalui.

59. E contra Zanobius ille, qui Nepum adiverat, ab eodem correptus daemone, insanire, bacchari, furere, adeo ut a quibusdam, qui ad hoc miserabile spectaculum concurrerant, compressus, vix eum sistere possent: Hoc enim quamprimum nuntiari monachis curaverunt, qui aderant, familiares et [Col. 0837A] conversi; et cum nondum nox terram operuisset, et quamquam hora et Officium Completorii jam peractum esset, eum tamen in ecclesiam jusserunt duci. Res tam prodigiosa, et nostris inaudita saeculis, mirum spectaculum fuit, ut dixi, non praesentibus tantum monachis et conversis, caeterisque familiaribus, qui hanc tunc domum incolebant, verum omnibus hospitibus qui supervenerant. Daemon igitur cum a sacerdote interrogaretur cur illum alium tam repente deseruerat hominem, et hunc, ubi primum advenerat, sit ingressus, respondit: Superno nutu actum est. Cum ille divinum tota mente et fide requireret auxilium, merito quamprimum his cruciatibus fuerat liberandus. Hic vero miser, qui indecentia potius quam convenientia et justa percipere [Col. 0837B] et intelligere curabat, non injuria ita debuit torqueri. Cum enim monachi in pio opere orando et conjurando pergerent, peracta jam fere noctis hora, non sine hominis maximo cruciatu, sed sui imprimis, diabolus eum liberum et incolumem relinquens, abiit.

60. Equidem hoc terribile Dei judicium, non praesentibus tantum, sed absentibus exstitit pavori: Nam fama tanti miraculi, per omnes finitimas regiones brevi divulgata, et exemplo fuit et admirationi; et praecipue supradicto Zanobio, qui, dum, amore et caritate fraterna ductus, unde minime debuit et a quo non decuit, quaerit alteri adferre medelam, sibi cruciatum invenit. Discant igitur omnes non [opem] humanam, vel, ut rectius loquar, diabolicam imprimis, [Col. 0837C] sed divinam in hujusmodi discriminibus esse inquirendam, ita ut multi egere religiosi, cum viri tum mulieres, qui diuturnos cruciatus corporis, et, quod majus est, mortem maluere perpeti, quam alienum, praeterquam Dei, vel unde haud honestum foret, inquirere auxilium. Memorare possem quamplures, qui memoria mea his praeclaris fulsere virtutibus, ni ea res [me] longius ab incepto traheret. Male igitur, ut ad propositum redeam, sibi consulit qui, ob sanitatem corporis recuperandam, animae ruinam vitare non curat. His itaque bonae valetudini et pristinae sanitati redditis, non parvo gaudio cunctis, quos antea moeror et tristitia invaserat, exstitere, et cum unus imprimis oppido obnoxius Virgini [Col. 0837D] Mariae sanctoque Joanni existeret, ambo deinde ex obligatis sese fecere obligatissimos, et laeti concederunt Lancisam.



PARS VI.

61. Ex civitate Aretina quatuor germani, multis aliis comitantibus, olim hoc S. Mariae monasterium gratia bonae valetudinis recuperandae quaesivere; quorum unus, ut re ipsa declarabatur, a daemone fatigatus [erat;] caeteri vero, etsi ipsi clam vexarentur a diabolo, incolumes tamen apparebant. Inter legendum enim et orandum, hoc, quod prius erat occultum, cunctis qui aderant liquido patuit. Cum enim unus ex his, ad purgandum ventrem egressus, haud procul a monasterio varia et stultitia et vanitate plena ageret, ita ut metui et admirationi quibusdam [Col. 0838A] foris tunc existentibus esset, intra monasterium cursim irrumpentes illi, omnibus occurrentibus, quae foris viderant, enarrabant. Ex his igitur, qui comites et socii fuerant, trepidatione rigidi foras prorumpentes nonnulli, et cum his alii ruricolae immixti, eum huc illuc cursitantem, et se lapidibus et saxis pro viribus tutantem non sine maximo eorum discrimine tandem corripientes, innexum fune vi traxere intro. Illico ex fratribus alter tremere, signaque de se satis convenientia quod ipse in daemonis potestate esset, dare: Itaque statim capitur. His et quartus additur frater, qui ferox et suopte ingenio et daemonis violentia, cum ea quae ab antistite legebantur haud pati posset, foras, cedentibus omnibus qui aderant, ingenti ti [Col. 0838B] more correptis, ni quidam caeteris sagacior ecclesiae fores clausisset, proripuisset sese.

62. Cum igitur in ancipiti periculo horror ingens spectantes perstrinxisset, nec in tanta daemonum turba quid agendum quove se vertendum ad plenum noscerent; cum alii vehementioris ingenii viri ad eum irruendum censerent (nam parieti, quo una pars corporis tutior foret, inhaeserat, [quoad] alteram nudato gladio ipse sese tutare), alii vero, monachi praesertim, lenia remedia aptiora fore, concitatumque animum frangi [difficilius] quam flecti posse, dicerent, inquit pater abbas: Cum tutius tum facilius probo, hunc pro tempore adeat nemo: sed ut hi alii Virginis Mariae, sanctique Joannis virtute, vestrisque orationibus liberi incolumesque evadant, [Col. 0838C] quam primum operam date. Interim ille diuturnitate temporis et taedio affectus, locum, quem nunc contra omnium voluntat in tenere videtur, invitus velit nolit deseret. Fit igitur ut pater abbas censuerat. Instant igitur, primo conjurant daemonem et exorcizant, alio vero subeat. Omnes enim cum religiosi tum saeculares flere (quisque equidem proprio negotio relicto ad hoc inauditum stupendumque miraculum sese contulerat), piissimam Virginem Mariam, sanctumque Joannem, ut his miseris opem ferant, orare.

63. Inter orandum itaque, cum sacerdos causam ingressus illorum daemonum ab eo daemone qui primus erat inquireret, inquit ille: Hos quatuor [Col. 0838D] fratres scias volo, in alterius quamdam possessionem devenisse, eamque fraudibus quibusdam et cavillationibus sibi vindicasse, et jus denegasse alterius, suumque ratum et firmum ut rectum haberi voluisse, et ex tunc pro sua quisque vi certare ne his quibus jure haereditario fundus conveniret, redderetur: quocirca in has miserias et aerumnas divino numine praecipitari. Qui ni prius supplices culpam fateantur suam, et agrum, quem fraude sibi vindicavere, propriis restituant dominis, et, ut jura divina et humana petunt, jurejurando confirmaverint, seu vades dederint, se vel male ablata ex tunc restituere, vel in concordia devenire, mihi credite, nos pro tempore, quia cruces tot, totque tormenta amplius tolerare non possumus, locum [Col. 0839A] Deo daturos; verum paulo post in eos, velut in nobis obligatissimos, iterum redituros, ut acrioribus eos afficiamus tormentis, dubitet nemo.

64. Verum, ut alias, cum daemoni fides nulla daretur, divino officio diligenter peracto, sacerdos quam occulte possit, dedit operam ab his qui aderant rem quam maxime manifestam haberi. Qui cum se quaedam persensisse confiterentur, eos monuit ne rem aliquo pacto palam facerent, imo vehementer simularent, et via quadam eos adirent, bene pollicerentur, et, occultius quam fieri possit, hoc explorarent diligenter. Causa itaque ab his quos sacerdos monuerat peroptime, uti daemon dixerat, ita esse cognita, eos dure seorsum presbyter monachus severis verbis increpare, castigare [Col. 0839B] imprimis, deinde blande monere ut deinceps caverent, vellentque potius suis pauperrime et duriter, ac alienis otiose et laute festiveque vitam agere.

65. Rebus itaque diligenter, ut sacerdoti monacho placuerat, confirmatis; fide etiam, ne quid obscurum maneret, data, unus, inde alter, post tertius, demum quartus adeo facillime in bonam valetudinem rediere, ut de se omnibus qui aderant admirationem non parvam exhiberent. Et Deo Virginique Mariae matri ejus et S. Joanni, deinde patri abbati gratias agunt, liberaliter habiti in calamitate sua, demum in patriam laeti ubique locorum Joannis sanctissimi nomen extollentes, rediere; et, ut fuerant polliciti, quidquid injuste furtimve sibi [Col. 0839C] vindicaverant, propriis dominis reddere, et fructus restituere curantes, ut in S. Joannis festivitate a quibusdam Aretinis nostris relatum fuit, melius vitam deinceps rectiusque instituere suam. Haec igitur mortalibus cunctis exemplo sint, quid discriminis quidve periculi his immineat, qui vel calliditate vel vi, vel alio quovis modo sibi aliena vindicant. Nam etsi hac in praesenti vita omnes, ut meriti sint, non animadvertantur, ne se impunitos putent in futura: etenim gravioribus flagris afficientur. Verum nunc ad reliqua.

66. Quamdam puellam, Liviam nomine, ex Fori Livii [(148) 1Kb] civitate (quam et vidisse saepius, postquam ea convaluit infirmitate, memini me) ad hoc [Col. 0839D] S. Mariae monasterium deductam complures monachi et conversi, qui adhuc supersunt, videre. Haec puella imprimis ad quamdam sanctissimae virginis Mariae basilicam, noviter mirificeque constructam, deducta fuerat: Quae quidem basilica per quatuor millia passuum a supradicta abest civitate, Caesenam [(149) 1Kb] vel Forum Pompilii [(150) 1Kb] versus. Eo in loco illico meritis gloriosissimae Matris Jesu, ut omnes qui ejus implorant auxilium, liberata est. Paulo post idem daemon eamdem, quam dixi, Liviam ingressus [Col. 0840A] est puellam; quamobrem affines ejus non parvo timore correpti, ad hanc Mariae virginis ecclesiam, de qua nunc verbum feci, deducere cum vellent, per ejusdem os daemon exclamare, et totam complere urbem: Non exibo, non alio concedam, nisi S. Mariae de Valle Umbrosa monasterium quaesiveritis. Caeterum hoc affinibus et aliis quampluribus et ludibrio haberi, cum Virginis Mariae patrocinium nulli unquam cum cordis fide petenti defuerit; et edio etiam ob itineris difficultatem: distat enim fere per septuaginta millia passuum. Quamobrem summis viribus, daemone plurimum renitente, eam ad S. Mariae ecclesiam, de qua nunc dixi, duxere invitam.

67. At illic multis diebus et laboribus frustra [Col. 0840B] consumptis, eremita eos miseratus inquit: Dicam quid sentio, dilectissimi, ex quo incassum hoc in loco tempus atteritur; quoniam neque diabolus ab insidiis cavet, et nos suis pollicitando et promittendo lactat verbis; neque enim alio concedere statuit: vos [monasterium] S. Mariae de Valle Umbrosa adire reor optimum, cum melius me calleatis locum illum et S. Mariae et S. Joannis Gualberti precibus, miraculis, pluribusque pollere prodigiis. Fit itaque ut vir Dei censuerat. Arripientibus iter compluribus, simul daemonem poenitere coepit incepti; se miserum millies clamitare, urbem totam clamoribus tartareis et ululatibus femineis complere; eos dicebat iter arduum absque puellae salute agere. [Col. 0840C] Caeterum et tergiversanti nulla datur fides, imo quamplures suis commoti calliditatibus et fallacem et versutum appellare, se nunquam quieturos, nisi discederet, affirmare penitus. Per longa igitur et aspera et saltuosa itinera die tertia qua domo abierant, huc vesperi pervenere. Quid vero laboris in itinere pertulerit, quid admirationis de se cunctis quibus occurrebant diabolus dederit, ob prolixitatem vitandam praetermittere utile visum est.

68. Ubi igitur venere, etsi noctis tempus jam adesset, tamen ab his quibus curae hospites sunt liberaliter habiti, praesertim quia et hujus religionis monachus Forliviensis, cui nomen Marcello erat, pietate actus, eis optimus, ut ipsi retulerant, exstiterat [Col. 0840D] comes. Postridie igitur, his parum cautis, hac calliditate usus est daemon: ad tempus enim discessum simulans, puellam humilem et quietam, dare signum crucis in fronte sinere, orationem Dominicam, angelicamque virginis Mariae salutationem, ut rite et suo ordine diceret, permittere; et denique nihil, quibus sanae mentis utuntur homines, quin et ipsa uteretur, praetermittere. Hi igitur parum prudentes S. Joannem imprimis in coelum attollere, deinde, cavillationibus diaboli et insidiis de [Col. 0841A] tenti eam liberam, quo cupido vellet, ire permittere.

69. Ipsa itaque quia et causa et locus opportunus sibi erat precibus muliebribus, a suis per pratum, quo monasterii pars cingitur, facile incessu impetrato, his aliis rebus intentis, extemplo fugam arripuit. Quod nisi undique nostri, qui foris tunc essent, properassent, et eam suis etiam auxilium ferentibus, vi cepissent, profecto ea die ad alienas se contulisset extraneasque regiones: tales tantasque sibi vires diabolus inter fugiendum administrabat. Quam captam, manibus a tergo revinctis, ad capellam, quae juxta monasterium aedificata est, viribus ingentibus rapientes, omnes alii, qui domi et foris tunc aderant, ad eam visendam concurrere. Edicto [Col. 0841B] insuper a Patre monasterii, ut pro ipsius salute pro se quisque Jesum, Virginem Mariam, sanctumque orarent Joannem, foras monachi omnes ordine quodam cum S. Joannis brachio, uti mos est, cum res necessitasque expostulat, incedentes devote, et ad id loci, ubi daemon ingentes clamores per os puellae dare, ventum est.

70. Sciscitante sacerdote, unde sibi tanta petendi creaturam Christi iterum audacia, praesertim cum gloriosissimae Virginis Mariae meritis pristinae reddita fuerit sanitati, inquit daemon: Cur a me ea requiris, quae ad te non pertinent, o sacerdos? Tuum perage, quam recte potes, officium, et ne ea inquiras, quae ad te nil attinent. Cum enim ab omnibus psallendo et cantando in longum traheretur oratio, [Col. 0841C] et daemon, tametsi multis afficeretur tormentis, in sua tamen permaneret sententia, Spirituique sancto locum non daret, utile visum est in diem alteram, sui conjurationem et cruces, quia puellam vehementer concusserat, differre. Interim abbas Pater Jesu Virginique Mariae sanctoque Joanni privata supplicia [(151) 1Kb] decernere: id laeto animo monachi pro se quisque agere, ab oratione non desistere, diabolo intus, foris, singuli simulque quietem nullam dare.

71. Postridie vero orationibus omnes intenti, et sacerdos jugibus continuisque conjurationibus instare, ut in rem suam concederet daemon. Tandem multo tempore in pio opere attrito, S. Joannis virtutem ferre amplius non valens ingenti cum stridore [Col. 0841D] et terrore loca petiit. Puella vero Livia fere per horam uti defuncta vita humi prostrata jacuit. Ubi surrexit non parva admiratione teneri, ubinam gentium esset, quid quidem ille monachorum aliorumve hominum globus inquireret, interrogans. Causa cognita, inquit: Grata mihi res est, o boni viri; de me quidem ob consecutam sanitatem gratissima sancti Joannis annuatim, dum spiritus hoc reget artus, memoria erit; cui pro Virginis Mariae [Col. 0842A] charitate gratias ago, agamque semper, mihique voluntarium pro tanto in me collato beneficio in ipsius vigilia jejunium indico; addo insuper, o parentes affinesque mei dulcissimi, annuariam ipsius S. Joannis commemorationem celebrem in S. Antonii templo, ubi nostrorum cadavera jacent, fieri. Asserunt se facturos affines, et statim S. Joannis brachio devote osculato, valedicentibus fratribus, domum discessere. Quam puellam postea humana omnia despexisse, parentes, propinquos, et caetera, quae apud mortales prima habentur, et religionem monialium iniisse accepimus. Non enim alibi melius et latius posse rebatur ea divina bona sumere et mereri, quae paulo ante meritis Mariae semper Virginis et Joannis sanctissimi degustarat.

[Col. 0842B] 72. Caeterum non abs re visum est in calce miraculi contra contentiosos et perversos quosdam [agere] qui asserere nituntur, ex quo praefata puella non ibi in S. Mariae ecclesia, ubi prius, sed hic convaluerit, sanctos Dei, non ubi volunt, sed ubi Deo libuerit, infirmitatum gratiam impetrare [(152) 1Kb] . Quod equidem quam insulsum nefariumque existat, aliorum sit judicium. Mihi sat erit, quid hac in re sentiam disserere, si forte sic horum falsa refellatur opinio. Mariam itaque Virginem sanctosque Christi Jesu omnes eadem velle, eadem nolle, dum sunt in patria aeterna, quae Jesu grata acceptaque sint, censeo: cum idem Jesus in sacris Evangeliis sentire videatur, dum dicit: Volo, Pater, ut quemadmodum ego et tu unum sumus, ita et isti in nobis unum sint. Eo fit, ut [Col. 0842C] quidquid sancti viri operantur, Dei nutu, Virginisque Mariae tantum precibus praemissis, id agant. Tuam igitur, o malevole et detractor, vitam, non sanctorum merita culpes, oro; si non, ut tibi gratum esset et ubi velles, sed quando eis lubet, et quovis gentium prodigia divino nutu et auxilio inter mortales ostendunt. Sed nunc ad reliqua.



PARS VII.

73. Ex civitate Aretina [(153) 1Kb] , de qua supra verbum fecimus, mulier quaedam jam in decrepita aetate constituta tali daemone vexabatur ut, vinctis etiam post terga manibus, vix a duodecim viris acerrimis teneri sistique, nisi cum ingenti difficultate et labore posset. Quam rem amici una cum parentibus [Col. 0842D] aegerrime ferentes, dubitare, quidnam in tanta re agendum esset; eam [an] scilicet, vi hominum conducta, traherent, seu, atroci jumento invento, eam undique vinctam desuper sedere juberent. Tandem satius visum est, mulum seu caballum ad anum deferendam conducere ad tempus, quam tot viris et sibi oneri detrimentoque esse. Invento itaque mulo, qui ejusdem agri caeteris omnibus viribus praestaret, ipsam funibus fortissimis irretitam [Col. 0843A] ligavere desuper. Tum daemon suis viribus usus, eam et mulum, tartareas emittens voces, adeo quatere, ut nisi ex omni multitudine, quae ad hoc miserandum spectaculum ex tota urbe praesto fuerant, fortissimi juvenes quidam, quamcitius ad eam excipiendam prosiliissent, confractis ex omni parte nexibus, ipsam et mulum, non sine ingenti utriusque detrimento, ad terram detrusisset daemon. Quamobrem, ut erat, atrox visum est id pessimum facinus diaboli.

74. Silentium itaque triste ac tacita moestitia ob hoc ita defixit omnium, sed mulierum praesertim animos (nam ad id spectaculum maximus confluxerat numerus), ut prae metu oblitae quid agerent, quo se verterent, deficiente consilio, aliae alias rogarent, [Col. 0843B] si quid tale unquam audierint, viderintve. Cum interim magno metu quidam, huic anui non parva conjunctus affinitate, cum nonnullis primoribus civitatis se ad eum locum, ubi misera mulier prostrata jaceret, processit, moxque exclamans, inquit: O mea mater infelix, quid tantum de te meruisti? Ubi nunc illa, qua plurimum erga inopes usa es, misericordia? Ubi nunc crebrae omnium ecclesiarum visitationes? Nonne, ut perspicio, Jesus te deseruit, diabolus vero te totam invasit? His itaque verbis omnibus lacrymae obortae, paululum morati, inquiunt: Tempus in moestitia inanibusque querelis ne teras, oramus. Cura, cura quamprimum, ut ad S. Mariae de Valle Umbrosa monasterium, sin minus duci potest, multitudine juvenum coacta, trahatur [Col. 0843C] vi.

75. Movit feroces juvenes ad opus subeundum, tum anus insolitus inauditusque casus, tum etiam viri dignitas. Quocirca, non multa oratione consumpta, anus illa catena innexa a circumfusa juvenum turba modo trahitur, modo subnixa in aerem per eorum manus defertur. His additur religiosus quidam sacerdos, qui Deo Virginique Mariae et crebras fundens orationes, diabolo demeret vires, ipsisque opem ferret. Inter trahendum itaque ingens clamor et stupor civitatem totam invasit. Advolant igitur undique, cum viri, tum mulieres; pueri etiam utriusque sexus et aetatis, ita ut se tumultus per vicos non sustineret, sed passim urbem totam pervaderet. [Col. 0843D] Quibus civitate egressis ex agris et mapalibus tuguriolisque, quibus ager ille olim refertus esse [solebat], obviam veniunt ruricolae bubulcique omnes, rem insolitam admirantes: idem fieri, quo ibant, quoad hoc S. Mariae monasterium petiere. Haec ab his, qui iter una fecerunt, monachis relata sunt. Addebant insuper: Quacunque iter dirigeretur nostrum, ea specie, oris in primis pallore ac macie perempta [apparebat.] Cui etiam arte diaboli foedi oculi, terribilisque ac deformis aspectus esse: deinde tartareis vocibus, senilibusque ululatibus, quos crebrius emittere, omnibus terrorem ac tumultum de se dare. Fidem, ita esse eadem, quae hoc in monasterio eo vesperi, quo ventum huc est, ageret, faciebant.

[Col. 0844A] 76. Tunc quieti pro tempore fessis locus datus est. Postridie vero summa luce celebratis officiis, monachorum more capitulis laxatis, cum ex monachis unus, cui vicissitudinario ordine daemones conjurare officium erat, ad capellam, quo mulier tracta fuerat, cum cruce et aqua sale verbisque divinis expurgata concederet; praestigiis arteque daemonis ita factum est, ut penitus anum, cunctis liberam malis, qui aderant, crederent, assererentque omnes. Quibus monachus: Cui nomina mille, mille artes nocendi; perfacile est, harum inexpertos rerum fallere. Quocirca ita esse necne ut periculum faciamus oro. Fiat, inquiunt illi. Conjuratur itaque a sacerdote diabolus, caeteris aliis orationi ac precibus devote humiliterque intentis. Quorum fide virtuteque [Col. 0844B] Joannis beatissimi, mox illas daemonis simultates et versutias, quibus in rebus parum cauti illaqueantur mortales, esse patuit.

77. Cum daemon virtutem sanctitatemque beatissimi Joannis non ferens exclamaret: O cruces, o tormenta, me miserum, heu, heu, atrociter torqueor! Desine, o sacerdos, desine, si qua in te est pietas! Instare tamen, sacerdos, nec a pio opere cessare. Commotus quandoque cruce vexare, verbisque minacibus daemonem sic provocare: Istac facie, istis dolis, o pessime, miseros caecosque ludificas mortales? Abi, quo dignus es, non rediturus. Aliam te oportet, o daemon, aggredi viam, etsi nulla sit, qua non tuis fallaciis circumieris false. Tacet daemon, ira, non pudore ductus. Hic tamen, [Col. 0844C] ut alio versum tendat, instare; minis, orationibus, conjurationibusque mixtis rem accelerare: cui daemon haud assentire, sed totis viribus resistere; ac demum ingenti voce, cum eum amplius perferre non posset, inquit: Tuas, o sacerdos impie, conjurationes, orationes, minas, etiamsi ad vesperas deduce res, floccifacio: quamobrem si tibi alia incumbunt negotia, ea, si sapis, perage, et ab his desine tandem.

78. His igitur vicissitudinariis controversiis jam diei hora quarta fere peracta, cum sacerdos monachus se nihil proficere, et diabolum re asperiorem, atrocioremque fieri intelligeret, anui compatiens, quae fessa corpore, aegra mente vix spiritus vitales [Col. 0844D] dare, a pio opere desistens, introque rediens, rem omnem Patri abbati curat enarrare quamprimum. Mox Pater abbas, convocato monachorum consilio, imperat in silentio pro se quisque orent. Deinde parvo dato intervallo, uti mos est, rebus omnibus diligenter instructis, foras canendo et orando prodeunt monachi omnes, et, qui partem inferiorem habent, conversi, eo, de quo supra verbum habui, sanctissimi Joannis brachium deferente, quo diabolus vehementer percussus, plus solito furens; vix mulier illa misera a circumfuso juvenum globo ita teneri, ut flexis genibus esset.

79. Sacerdoti igitur, in rem suam instanter iret, praecipienti, daemon truces oculos, os spumosum, vultum anus ipsius ardentem iracundia ostentans, [Col. 0845A] verbis minacibus inquit: Non tuis, o omnium pessime, verbis, sed Dei nutu, etiam et Joannis virtute hinc paulo post invitum alio properare oportet. Nihil refert, inquit sacerdos, si dictis facta compenses; vereor tamen, ne tua solita nefaria usus calliditate, et versutia, tergiversando, nosque verbis jactando, in longam moram hanc tuam protrahas fugam. His diabolus subridens, paululum moratus ait: Velim, nolim, abeundum est. Diutius enim hic esse, etiamsi sit voluntas et cupido, Dei virtus prohibet. Tui egressus signum des, ne amplius frustremur, te, inquit sacerdos, conjuro. Dabitur, daemon ait, quamprimum, illicoque anus ipsius solea uno exuta pede, extra valles, qui capellam una ex parte muniunt, diabolo volente, cum admirarentur quidnam [Col. 0845B] actum esset de ipsa, qui aderant mortales, inventa est.

80. Exinde majus datum, Deo volente, signum: Dum enim in rem suam malam iret daemon, ceu fumus ex ore mulieris visus est diabolus paulatim superiora et aerea petere. Proh bone Jesu! mirum quantum stuporis admirationisve hoc prodigium omnibus, qui aderant, dederit; praesertim quia alias Aretini illi simile viderant nec audierant. Gratias itaque ingentes Deo, Virginique Mariae et S. Joanni agentes, auxilium precibus exposcunt, uti volentes anum ipsam seque et Christianam religionem sospitent universam. Demum valedicentes abbati eaeterisque, laeti ad Aretinam civitatem contendunt. Anus illa non immemor beneficii, sibi perpetuum in [Col. 0845C] S. Joannis Gualberti vigilia indixit jejunium. Ad hoc addidit etiam ut annuatim pedester [(154) 1Kb] , sin minus ob aetatem id munus obire valeret, comparato sibi jumento, equester ad hoc S. Mariae monasterium, comitantibus nonnullis cum viris tum mulieribus, sanctitate Joannis in primis, deinde mulieris nobilitate compulsis, in ipsius festivitate contenderet: eo ducta amore divino et Joannis sanctissimi beneficio, ut nullam molestiam, nullumque laborem, sed voluptatem potius, jejunium iterque asperum afferrent. Verum nunc ad reliqua. Nam Joannis sanctissimi miracula prodigiaque stupenda sese nobis catervatim offerunt.

81. Joannes quidam non infimo loco natus, qui [Col. 0845D] hospitium in loco, quod Malmantile [(155) 1Kb] dicitur, ab urbe Florentina non multum distans, haereditario jure habebat, a pessimo daemone, ut deinde a re ipsa probatum est, captus, a suo germano strictus undique funibus, in atroci etiam positus jumento, ad hoc S. Mariae monasterium, comitantibus ex affinibus et clientibus nonnullis, nostra tempestate [Col. 0846A] deductus est, cum antea Passinianum monasterium, ubi S. Joannis, hujus religionis auctoris, corpus honorifice requiescit, adivisset, nec ea, quam optaverat, sospitate esset potitus. Cum vero in his, quae diabolus suis hic dolis gesserit, quod sane faciendum esset, nolim immorari, nam tempus profecto maturius, quam res me deseret; juvat tamen non praeterire, quam callide astuteque monachos decipere tentaret, cum eum flexis genibus supinas ad Deum manus tendere, ac instantia frequentiaque orationum prolixarum Deum, Virginemque Mariam fatigare, Joannem praefatum in ecclesia, monachis officium intente psallentibus, hisque cum admirantibus, permitteret.

82. Verum cum monachi, divino celebrato officio, [Col. 0846B] signum crucis in eum ederent, tum, qui esset, apparebat, cum probe ut amens consternatus a loco suo humique prostratus exclamaret. Caeterum cum hoc in loco etiam, nescio qua gratia, multis diebus, orantibus et conjurantibus monachis, pro sui valetudine recuperanda frustra consumptis, nihil proficeret, ne inane tereretur tempus, hoc nobis aegerrime ferentibus, Romam, nequid ob sui bonam valetudinem recuperandam praetermitteret, alter frater contendere statuit. Ubi igitur Romam venere, columnam, cui Jesus Christus haerens, dum praedicare solitus erat, ingressus [est] in primis, si forte incolumis fieret. Verbum ubi id parum procedere cognoscit, bonorum consilio omnia experiri malens, cunctas, quae Romae sunt, ecclesias sanctorum reliquiis [Col. 0846C] celebratas, devotissime perlustrans, non modo fratris sospitatem invenit, sed diabolus, ubi ex ecclesiis cedebatur, in dies fieri ferocior.

83. His rebus asperis alter frater non perturbari, sed Deo gratias agens fortemque animum gerens, statuit quovis modo operari, ut ille pristinae redderetur sanitati. Ad Aquilensem [(156) 1Kb] ergo urbem, ubi S. Bernardi [(157) 1Kb] Minorum Fratrum corpus honorifice quiescit, quia, ut fertur, illic Jesu Christi gratia plurimis pollet miraculis, contendunt. Ibi etiam incassum cum tereretur tempus, divinis confidens beneficiis, alia, quae per Italiam fama clarissima sunt loca templaque adiens, fratrique sospitatem non dari intelligens, nullum ferox vel malum [Col. 0846D] verbum edens, domum redire parat. Igitur cum redirent, ubi ad id loci ventum, quo olim Annibal, ut memoriae proditum est, suorum castra, cum Romam contenderet, posuit; qui locus nunc Lancisa, propter saxa tunc a suis incisa ad paludem exsiccandam dicitur [(158) 1Kb] : dixit ille, quem daemon vexarat acriter: Mi frater, en iter, quod ad monasterium [Col. 0847A] S. Mariae de Valle Umbrosa dirigitur. Quid tum? alter frater: Quid tum? Ut eo contendamus. Satis superque satis, inquit ille, aliis nobisque taedio, molestiae onerique fuimus; quamobrem inceptum domum nostram versus iter peragamus oro. Non ita, frater, non recte sentis profecto: persuadeo enim, me S. Joannis precibus, cui magnopere credo, incolumem evasurum. Jesu bone, quid vera sanctaque fides, humanis insita pectoribus ad varias gratias impetrandas valeat possitque, cum unaquaque in re bona vel sospitate obtinenda cognoscatur, tamen in hoc liquido patuit.

84. Cum enim hic totam, ut incolumis esset, Italiam petierit sanctaque loca adierit universa, quodque optabat, haud impetrarit; dum cum germano [Col. 0847B] bona fide dat mutuo accepitque verba, ex jumento prolapsus, inter fratris aliorumque manus excipitur, humique sensim ponitur: ibique, veluti spiritibus vitalibus cunctis destitutus, prostratus jacens, non longam sic trahens moram, Deo gratias, Deo gratias, bis iterata voce exclamat: ecce convalui, quid timeo, quid jaceo, quid differo beatus ego! His frater auditis, in fratris osculum gestiens prorupit. Clamor inde comitum prae gaudio, concursusque hominum illuc, mirantium quid rei sit. Surgunt ambo; lacrymis obortis inquit ille: Equidem hoc meo fratri constat satis, quantum caeteris in beatorum vita praestet Joannes Gualberti sanctissimus; cum universam, ipso a daemone capto, perlustrans Italiam, omnium loca sanctorum, [Col. 0847C] quae nostra memoria fama ingenti et gloriosa perfulgent, adiverim devote, nihilque ulla in re profecerim, nunc, quod minime sperabam, eo tantum invocato, coelitus nobis auxilium sua solita pietate mittere dignatus est.

85. Deinde ad fratrem conversus, ait: Ecce sospitatem tibi precibus Joannis sanctissimi redditam, mi frater: me dubiae fidei et modicae poenitet, qui tibi parum fidei adhibendum esse [duxi] [(159) 1Kb] . Desino, et Deo omnipotenti, qui nos creavit redemitque, et Virgini Mariae matri ejus, sanctoque Joanni, quam maximas, quam ingentes, pro tanto talique beneficio in nos collato, ob tuam valetudinem ago gratias, agamque semper. Saepius enim [Col. 0847D] mihi, charissime frater, dum atrociter torquebaris, et quaerentibus nobis, nullum de coelo daretur auxilium, haec mecum tacitus: Heu! heu! in hoc me vita infelix traxit, ut fratrem meum, non in ergastulo clausum, non exsulem, non gladiis hostium pereuntem, non atroci morbo aliquo confectum, sed in moerore et luctu a daemone inique possessum, morte graviorem vitam viventem video: et quod me male semper habuit, praesens periculum, quod [Col. 0848A] animae imminebat. Jamjam, frater animo meo charissime, ex quo meritis Joannis sanctissimi ex tot aerumnis et miseriis evasisti incolumis, meque etiam, in tanta mala praecipitatus, tua sospitate fecisti beatum. Nunc profecto, Jesu bone, si tibi hoc animo sederet, mori liceret, ne iterum aegritudo aliqua rerum humanarum me spectaculum praebeat. Eumque deinde amplectens et exosculans, ab omni turba hominum comploratio ea miserabili oratione hisque gestibus orta est. Demum ad hospitium inclinati, summa cum laetitia sumpserunt cibum.

86. Cum igitur, sumpto cibo, quam viam aggressuri essent haud adhuc statuissent, ad Vallem Umbrosamne, an in patriam contenderent, praesertim, ut dixi, cum varie sentirent, Joannes sic [Col. 0848B] adorsus est fratrem: Ex quo, mi frater, de itinere sumendo longe aliena tibi mens est, saltem in hoc mecum sentias volo, ut gratuito libentique animo, ne ingrati erga S. Joannem simus, qui nobis in tempore opportuno opem tulit, quo ipse usus in hoc itinere, mulus Valimbrosano monasterio dono detur. Non mulus tantum, inquit alter frater, verum pro religione proque salute animarum nostrarum ducenti aurei ad illius monasterii sumptus augendos, ut de religione tam bene merentibus monachis penes Jesum gratiores acceptioresque simus, in Florentino monte ea lege, qua cives jus edi voluere, ponantur ex his bonis, quae nobis paterno hereditarioque jure probantur esse. Hoc tuum consilium, [Col. 0848C] tuamque sententiam probo et laudo, mi frater, ut vitam illam immortalem, gloriosam servis Dei eleemosynam Dei amore tribuendo, nobis vindicemus. Sicque rebus compositis, laeti domum discedunt. Quos annuatim insuper S. Joannis festivitatem celebrasse, dum vita eis fuit mortalis, accepimus.



PARS VIII.

87. Procerum quemdam ingentique corpore virum, cui obsita squalore vestis, promissaque barba, insuper et capilli incompti efferaverant speciem oris, huc, nullo comite, contendisse vidimus. Qui quidem prima facie, ut insanus a nonnullis, qui foris erant juvenes saeculares et conversi, pro ludibrio habitus est: sed cum demum ipse verbis rebusque certis signa miseri non insani hominis daret, se nutu divino [Col. 0848D] hunc locum sanctissimum, ut incolumis a spiritu iniquo, qui eum vexarat diu, evaderet, petiisse; sciscitantibus illis unde id sibi malum, unde ille habitus et corporis deformitas, inquit: Me miserum bello Brutio [(160) 1Kb] , quod his proximis annis in Flaminia [(161) 1Kb] crudeliter ac inique gestum est, propter populationes agrorum non modo fructu carui, sed villa incensa est, insuper, direptis omnibus pecoribusque abactis, tributum etiam iniquum meo tempore [Col. 0849A] imperatum aes alienum fecit. Quamobrem a creditore non in servitium tantum, sed in ergastulum et carnificinam ductus [fui]; quo in loco clausus in tenebris cum moerore et luctu annos exegi quamplures: inde hic habitus et haec deformitas corporis, unde vero in diaboli devenerim possessionem, etsi pudet, dicam tamen:

88. His equidem circumventus, quae dixi, malis, cum impatienter et aegerrime, magis quam Christianum deceat, varios acerbosque fortunae casus haberem, neque aliquem jam per tot annos mei misereri perciperem, ira in furorem versa, Christi religionem praeter morem detestari, in alios cum servos tum socios, qui una nexi clausique tenebantur, combacchari; in me pestem perniciem superi atque [Col. 0849B] inferi converterent, precabar; totus denique insanire, nil pensi, nil moderati habere. Hanc insaniam et intemperiem qui aderant, admirantes, meque a daemone possessum, ita ut erat, sibi persuadentes, domino caeteris nuntiant quamprimum. Ille in primis haec vera pro fictis falsisque reputans, meque ea, ut egressui locus facilis daretur, fingere asserens, eis haud assensum praebuit. Tandem vero cum hi et alii, qui stupore percussi, illuc, ubi carcere detinebar, properando veniebant, haec eadem sibi saepius dicendo iterarent, flexit animum suum, et cum quibusdam lictoribus ferox carcerem adiens, atroci vultu verbisque minacibus inquit: Tu his fictionibus, insaniis, debacchationibusque, hoc carcere, his nexibus, nisi foenore soluto, evasurum existimas? [Col. 0849C] Ha! quam falsus animo es! His acriora, si perrexeris, mihi hercle dabis tormenta. Quamobrem, si sapis, his finem impone, aereque alieno te liberum redde. Cui ego: Cur, domine mi, in me voces, indecora, probrosa objicis verba? Non enim ut putatis, haec, ne aes alienum reddatur, ago. Invitus in hanc interdum, meis sceleribus id exigentibus, devenio insaniam. Qua tamen insania saepius gloriosissimae Mariae semper Virginis [intercessione] cui magnopere animam corpusque meum commendo, ut nunc, liberor.

89. His igitur verbis precibusque circumstantium, cum irae ipsius resedissent, motus pietate, me, vadibus tamen, datis, ergastulo liberavit. Hunc vero [Col. 0849D] locum petere cum Virginis Mariae pietas, tum rumor devotionis et sanctitatis ejus me, desertum ab notis et amicis, eo invito, qui me nunc premit diabolus, coegere. Quocirca magnopere hortor vos, ut me intro ad ecclesiam ducere velitis: nihil enim usquam mihi tutum, nisi sanctis in locis arbitror. Haec igitur diabolus aegre ferens, omnibus audientibus, inquit: Quandiu, o omnium pessime, abuteris patientia mea? Hactenus pius in te, posthac impius existam, ingratissime. Vos, qui adestis, cui mea praestiterim beneficia, animadvertatis, oro. Deinde usque adeo miserum agitabat, vexabatque hominem, ut non magis in eum prosilire, quam inde cedere omnes timor suadebat.

90. Tandem animi viribus recuperatis, globo [Col. 0850A] juvenum facto, quam caute quamque velociter possunt, in eum, qui Virginis Mariae auxilium subsidiumque assidue petebat, irrumpunt; eumque compressum torveque clamantem, manus a tergo devincientes, trahunt celeriter intro. Qua re insolita, cum utrimque oriretur clamor, concursus conversorum aliorumque, qui tunc foris et domi variis incumbere rebus, fit in ecclesiam. Abbas vero aliique monachi, qui tunc in stationibus dispositi ad orationes Jesu fundendas seu aliquid aliud agendum erant, hoc clamore exciti, extemplo, quid hoc sit, pejora verentes, inquirunt. Caeterum, causa cognita, jubet Pater rem per monachum tentari, insanusne, an daemonio captus esset homo ille. Tum diabolus, cruce conjurationibusque adhibitis, necessitate etiam [Col. 0850B] ipsa cogente, tentare ultima: cum illi misero multo majores solito vires administraret, facto impetu, vir ille e manibus tenentium prosiliens, caeteris eum insequentibus et indesinenter Jesum Virginemque Mariam pro se orantibus, foras prorupit sese.

91. Cum vero ad quercum, rigidamque mirae magnitudinis et ingentis roboris [arborem, quae] late umbram ramis diffusis undique praebet, nec a monasterio multum distat, anhelans cursim deveniret, fessus resedit solus, diabolo jugiter verbis supplicibus orante ut domum, ex qua eo volente evaserat, repeteret suam, haec inter alia disserens: Nosti peroptime, mi Juste (nam Justo ei nomen erat), quam domi forisque erga te in Christianis ritibus exercendis, in supplicibusve agendis benignus [Col. 0850C] humanusve exstiterim; nunc ob haec facta abs te qua gratia sperner, cur his in locis tam atrociter tamque dure crucier, nescio. Carpe igitur iter, quam cursim vales, domum versus, et nihil vereare; nam te tutum securumque domi sistam. Miseret me tui, qui ultro cruciatus inquiras dum in patria laute laeteque, me volente, vivere possis. Ha! omnium hominum seductor, inquit Justus, ego tua et non potius Virginis Mariae immensa misericordia ritus exerceo Christianos, Jesuque legem servo? eapropter tace, tuisque fucatis verbis ne me eneces, oro.

92. His ille commotus, hunc Justum atrociter torquere: ille millies geminando Jesu Virginemque Mariam, ut sibi opem ferre dignarentur, exclamare. [Col. 0850D] Haec iniqua in miserum hominem illum a diabolo machinata: nam eum saepius ad terram ingenti cum ipsius dolore trudere; et pia, quibus ipse Justus in Virginem Mariam utebatur, verba lacrymas omnibus qui aderant (aderant enim complures), concutere, eique auxilium ferre, sed quisque parti suae timebat optare. Demum Jesu Christi gratia, diabolo viribus demptis, miser ille sudore lacrymisque oppletus, humi consternatus jacere. Qui vero procul timentes aberant, ad eum tumultuario cursu erumpentes, ad hospitale subnixum detulere intro, eamque quam poterant, Jesu amore misericordiam exhibentes. At paulo post miser ille, quasi a somno excitatus, suas secum aerumnas, utpote sanae tunc mentis [Col. 0851A] reputans, ejulatus, complorationes, nullas tamen voces indecoras, edere; sed Jesum Virginemque Mariam laudans, se nocentissimum, atrocioribusque dignum dicebat.

93. Quibus rebus abbas, caeterique omnes, cum monachi tum conversi, misericordia moti, quia parum conjurando vel orando procedebat, eum tandiu domi esse statuerunt, quandiu convaluisset. Hac gratia tamen, ut quotidie prolixis orationibus et conjurationibus tum private tum una daemon ingentibus afficeretur tormentis. Inerat profecto huic Justo inter caeteras animi et corporis virtutes, ut quoties gloriosissimae semper Virginis Mariae sanctique Joannis precibus, quibus suam jugiter animae et corporis sospitatem, ut dixi, commendabat, paululum tali [Col. 0851B] levaretur morbo, nullum sibi vacuum tempus permitteret, quin manibus aliquid operaretur, tum hortulos fodiendo, tum ligna incidendo, tum aliud, si imperaretur, operando. His itaque abbati ac caeteris non avaritiae sed virtutis gratia brevi carus acceptusque fuit, ita ut fere tres menses, solus tamen in hoc S. Mariae monasterio vitam deguerit suam; in quibus etsi multa digna memoria egerit, tum quia nos alio properare tempus monet, illustriora quaedam paucis aperire ad aliorum exemplum visum est utile, ut intelligant omnes, quanti penes Jesum sanctorum et praesertim Virginis Mariae preces sint.

94. Cum igitur, ut supra dictum est, eum diabolus ira commotus suffocare voluisset saepius, nec tamen, [Col. 0851C] quia ipse auxilium Virginis Mariae sanctique Joannis impetrare, valuisset, statuit dolo arteve aliqua, quoquo modo inceptum suum perficere. Cui cum minus sui succederent doli (nam frequentes monachi eum adire, quibus viis praestigias diaboli modosque nocendi vitaret, edocere), hac tamen tandem calliditate eum sub voluptatis specie fefellit: fessus enim die quadam in hortis colendis, cum solus sub arbore, quae cerasus dicitur, ad caloris ardorem vitandum sederet, tum omnium hostis diabolus, humani generis seductor praesto affuit, suum in primis animum ad cerasa legenda inclinans quod profecto non difficile fuit, praesertim quia matura solent cujusvis animum ad se allicere. Ea propter, quo voluit, miserum illum impulit. Nec hoc, quod naturale est, [Col. 0851D] diabolicum dicere ausim, nisi me rerum mali exitus docuissent.

95. Ascensa arbore non tamen sine difficultate, ut qui viderant, retulere, blandis prius daemon verbis, ut se deorsum jactaret, hortari. Ille vero, praesens periculum verens, haud assentiri. Daemon iterum rem tentare; ille institutum suum servare. Intelligens itaque daemon ea se via nihil proficere, eum hac cum exprobratione vehementer quatere: Modo peribis, pessime; te enim ingenti cum impetu ita deorsum trudam, ut te prope exsanguem ac semi-animem, ut meritus es, istis tuis, quibus confidis, reddam. Justus autem ille exitium tum animae tum corporis eo in discrimine timens, arboris truncum manibus apprehendens fortiter: Virgo Maria, fer [Col. 0852A] opem; S. Joannes, serva me! geminando saepius exclamare; Diabolus contra voce majore intonare: Modo, modo peribis; una tartareas petemus regiones; ergo, monstrum hominis, tace. Ille exclamare, ut supra; hic autem: Periture, tace.

96. Ad hoc tam miserabile inauditumque spectaculum, dum hi duo inter se ita dispares litigant, concurrere hinc inde multi, qui re inaudita, nec ab eis visa iniqua, ita rigidi, ita stupentes effecti [sunt], ut vix dare vocem, vix Jesum, vix Virginem Mariam, miserorum omnium ultimum solamen, invocare possenti Demum diabolus, desuper Joannis sanctissimi gratia operante, victus, confusus, despectus, miserum illum, jamjam tum timore tum labore extrema petentem, alioversum tendens, in arbore miserabiliter [Col. 0852B] pendentem reliquit. At nostri cursim scalas arbori haerentes eum sudore toto corpore manantem deposuere, sibique naturales sensus parumper recipienti aiunt: Vide, infelix, quid agas: posthac noli te periculis, nisi incolumis fias, exponere, nec deinde etiam credere: ut tecum, in quo discrimine nos etiam essemus, animadvertas, oramus; si quid adversum tibi, quod Dominus Jesus avertat, eveniret.

97. Deinde Patris abbatis praecepto dedere operam omnes, ut si quis eum procul a monasterio reperiret, blanditiis dulcibusque verbis reduceret domum. Ad hoc addidere et illud, quod multo salubrius fuit, necubi solus contenderet; et si monasterium juxta, hortulos [coleret], vel aliud manuale ageret [Col. 0852C] opus, semper socios adesse quamplures: unum enim vel solum tantum non sibi ob daemonis rabiem credere. Cum haec gratia et amore Jesu, ut caetera, in Justum hunc, ea qua posset sagacitate et cautela, a nostris, ne miser ille funditus arte diaboli periret, fierent, forte accidit, ut non longe a rupe, quam nostri Ristonchiariam dixere, semper ipse una cum caeteris nescio quid in agris excoleret.

98. Verum ita, ut fit interdum, sociis alteri rei oppido intentis, praestigiis diaboli observato diligenter tempore, cursu quam rapidissimo hac gratia, ut deorsum se mox daret, rupem illam asperrimam petiit. Cui, diabolo frequenter orante, ut rupes una se dejiciendo peteret, Virginis Mariae sanctique Joannis [Col. 0852D] auxilium opportune non defuit, et ne lectorem prolixo sermone detineam, ut paulo supra in ceraso arbore, ita et hoc in loco [factum est], longe majori tamen imminente periculo: nam saxum valde praeruptum etiam tempestate nostra aspicientibus terrorem incutit non parvum. Diabolus, ut ipsum perderet, precibus, minis, vi, qua via, qua arte potuit, nihil intentatum reliquit; adeo ut saepenumero cuidam ex nostris conversis, cui nomen Antonio, qui tum his in locis saltuosis porcorum greges pascebat, visum sit, ipsum Justum versis pedum vestigiis a daemone ad ima detrudi.

99. Exclamat prae timore conversus ille: huic et Justi et daemonis horrendi etiam addebantur clamores. Operae pretium erat modo una, modo separatim, [Col. 0853A] illorum varias accipere voces. Fuit subitus illuc nostrorum concursus: nam diu inter densissimas rupes et humillimas arbores, quibus passim haec abundant loca, quaerendo erraverant. Insuper et aliis his clamoribus exciti, advolant quamplures: fit numerus non parvus. Cum ex tanto numero, diabolo minas et terrores incutiendo et minitando frequenter adire audet nemo. Caeterum cum daemon longius et acerbius, ac rati essent, certamen tam iniquum produceret, quamprimum Patri abbati rem nuntiare curant. Cum ille in re tam atroci, tam ancipiti, quid agere, quo se vertere nesciret, divinum auxilium statuit inquirendum.

100. Convocatis igitur quamprimum in unum monachis, inquit: Quo loco res nostrae sint, dum rebus [Col. 0853B] piis, fratres, pro se quisque incumbit, ut Justus ille incolumis evadat, juxta mecum intelligitis. Dum enim ex alto Jesu Christi praesidio operimur, vel nostris vel suis hoc sceleribus exigentibus, ut in nostrum dedecus verteretur, cum saepius daemon suffocare annixus est. Nec enim adhuc Virginis Mariae et S. Joannis precibus tam atrox tamque pessimum facinus, etsi etiam in praesentiarum simul, ut accepimus, certent, diabolus perpetrare valuit. Quocirca pro tempore proque rei atrocis causa sanum hoc reor et utile consilium fore, ut, diaboli fractis viribus (quia eum rem cum daemone habentem adire audet nemo), per hos tres dies futuros preces singulares communesque, ea qua possumus, devotione, corde humili et contrito agantur, ne nostra ignavia [Col. 0853C] fiat, quin minus salvetur. Si evenerit, ut S. Joannis gratia pristinae reddatur sanitati, laetus et incolumis; sin minus talis, ut huc venit, ita in suam concedat patriam. Placuit omnibus decretum hoc, sed praesertim senibus, quorum mentes, ac juvenum, saniores ac rectiores existunt semper. Fit igitur ut abbas Pater censuerat: quotus enim quisque [an non unusquisque?] in religione fervens esse, omni studio pectoreque toto suam orando, jejunando virtutem ostendere.

101. Caeterum inter haec spes abbati, simulque cura major crescere, nuntio accepto, Justum illum adhuc cum daemone certare; nec tamen illi suisque hac mora spem deesse. Sciebant enim plus miseri hominis [Col. 0853D] fide, quam eorum meritis, sibi Christum Dominum clementissimum auxilium, etsi differret, quandoque laturum. Cum igitur domi forisque pro se quisque cum diabolo orando certaret, tandem Dominus Jesus pauperum deprecationem exaudiens, S. Joannis precibus factum est ut a diabolo non ad tempus, ut alia semper, sed perpetuo Justus ille, monachis etiam absentibus, et orantibus, mundaretur. Hinc quam Domino Jesu carus acceptusque fuerit Joannes sanctissimus, admiratio omnium testabatur: cum inde [ad] monasterium contendens Justus ille Joannis sanctitatem laudando ad sidera extolleret.

162. Vix monasterium, omnibus aliis favore ingentique gaudio passim comitantibus, petierat, cum [Col. 0854A] quidam sui affines fessi lassique supervenere; qui benigne gratanterque habiti, nostris percunctantibus, unde, quive essent, quove tenderent (nondum enim Justum illum, quia alibi resederat, viderant), illi inquiunt: Regio Flaminia est; insanum quemdam, seu a diabolo male detentum virum, Justum nomine, ea insania aestuantem, domo nocturno tempore abeuntem, diversas regiones et loca anxie, diu inquirendo lustrantes, indicium veri tandem non procul hinc comperimus, eum (quia et alii eodem modo laborantes huc gratia sospitatis recuperandae petunt) forte hoc monasterium, divina gratia praeeunte, adivisse: eo, si quid indicii vos tenet, quia nos maximae premunt curae, certiores reddatis, oramus. Respondetur a nostris: Abeat [Col. 0854B] metus omnis, sedentur curae: praesens est et incolumis, quem fatigati diversa loca petendo quaesivistis.

103. Repente itaque inter omnes ingens gaudium exoritur: advocatur Justus; venit illico: adventu suorum lacrymae obortae, datis inter se acceptisque dextris. Non longo temporis facto intervallo, ne quid insidiarum, diabolo fallente, nisi cum S. Joannis brachio sacratissimo periculum fieret, remaneret, itur in ecclesia, fiunt preces, fraus nulla, nullum diaboli praestigium vel signum in eo intelligitur: inde monachi laeti omnes. Justum paucis abbas hortatur: Tanti beneficii, Juste, vosque pariter omnes, si, ut puto, viri Christiani eritis, domi, foris, rebus publicis et privatis et [Col. 0854C] quidquid casus evenerit, vos nunquam fore immemores mihi persuadeo: ne sitis, oro. Nam, ut alia beneficia omittam, quae Dominus Jesus per Virginis Mariae et S. Joannis merita in hunc operari dignatus est; hoc mihi et omnibus, qui sanum sapiunt intellectum, maximum videtur, et est profecto, eum solum tali tantoque diaboli morbo affectum, quo nihil pejus, tot tantas lustrasse regiones, tot per loca invia et incognita adiisse populos, demum haec saltuosa et ardua petiisse incolumem et securum.

104. Multos daemoniis aliisque morbis pessime affectos huc contendisse memini: sed huic simile nec audivi unquam, nec vidi. Quocirca, nec memoria vestra haec excidant, vehementer rogo. Tu vero, Juste, posthac, utcunque fortuna ceciderit, [Col. 0854D] quis tibi casus atrox et malus, quem Jesus avertat, evenerit, nullas in Deum voces indecoras edas: sed te talem exhibe, ut labores, inedias, cruciatus omnes propter Jesum, qui te intolerabili cruciatu et turpissima crucis morte redemit, tolerare velis. Cui ille: Mandata Dei omnipotentis, quantum in me erit studio, labore tenebo observaboque: sancti vero Joannis beneficia in corde, in ore, in oculis, semper habeam, curabo. Vobis vero pro tanta, qua in me usi estis, benignitate et clementia, Dominus Jesus praemia digna ferat. Inde omnes, se benigne acceptos [fuisse testati,] gratias agunt, et in patriam, virtutem Joannis sanctissimi ubique praedicantes et extollentes, concedunt.



PARS IX.
[Col. 0855A]

105. Plebanum quemdam S. Joannis oppidi [(162) 1Kb] , in superioris Arni Valle siti, captum a daemone, ad hoc S. Mariae monasterium vinctum atque tractum accepimus. Sciscitante igitur sacerdote monacho, caeteris metu percussis: Unde haec tibi audacia, o daemon, [ut] presbyterum, sacris imbutum, Deo praesente offerentem sacrificium, ingredi sis ausus. Cui daemon [dixit] satis illum diu per licentiam nutu divino, facinoribus omnibus coopertum pertulisse; se nunc ob furtum, paulo ante in S. Maria nova [(163) 1Kb] ha! inique perpetratum, non ut sacerdotem, sed ut nequam tetrumque hominem possidere. Ille enim recte dicitur sacerdos, qui se, ut sacerdotem decet, gerit: ubi enim a bono homine consuetudine mala [Col. 0855B] in pravum abstrahitur, desinit esse sacerdos. Est enim sacerdotis sacrilegium agere, altarisque dona furtive, clamve, vel quovis modo diripere? Moxque male ablata in suum restituat locum, deincepsque caveat; nos vero sine strepitu absque rumore ullo alio contendemus. Si minus certamen in nos precesque funduntur incassum. Ergo non unus, ait sacerdos, sed plures estis.

106. Tum daemon conticuit, nec ultra ab ipso sacerdos monachus precibus vel vi verbum ullum valuit exsculpere: eo rem diremit: conjurationem vero in diem posterum statuit differre. Interim ipse quam maxime occulte, ut religiosus talis negotii artifex, rem a plebano, ut diabolus dixerat, ita esse cognovit: quem his verbis castigans ait: Ha! infelix, [Col. 0855C] qua audacia haec nefariam tentare voluisti, cum sis ipse sacerdos? Vide posthac caveas ne aliis majus atrociusve de te exemplum detur. Additur verbis miraculum: qui enim captus, totoque corpore vinctus huc contenderat, data fide, quidquid indigne abstulerat, redditurum, honestumque [quod] foret posthac facturum, liber incolumisque cum suis domum concessit propriam: adhuc etiam illum, quem prae se ferebat, in vultu et facie servans pallorem.

107. Ex Aretina civitate germanos tres, quorum unum a daemonio captum constabat satis, hoc S. Mariae monasterium adiisse accepimus. Caeterum operae pretium est, quibus artibus, quibusve fallaciis diabolus miseros mortales subducere tentet, diligenter [Col. 0855D] advertere. Nam cum prima conjuratione discessum more suo simularet daemon, etsi a monachis [ut] caverent, edocti [essent socii], tamen in re parum cauti, quo vellet, liberum ire permiserunt. In primis lassitudinem fingere, si quis tamen observaret, fallere, lentis gradibus ire: demum ubi suos mente cum oculis deditos alio intelligeret, et jam tenebris paululum exortis, ex composito dare in pedes quantum quibat: frutetis vero arbustive vel [Col. 0856A] spinetis, quibus haec loca passim abundant, minime impediri. Nam non recto tramite, sed per devia inculta saltuosaque loca cursim iter arripuerat.

108. Cunctantibus suis, eumque nusquam gentium (exploraverant enim omnia diligenter) reperientibus; rem, uti erat, [nempe] ipsum quam raptim fugam parasse, persensere tandem. Eo expediti, arma celeriter arripere, etsi nox tenebrosior, solito, id, quod lucis esse potest, coelo undique nubibus obscuro, negaret, tamen Jesu Virginique Mariae matri ejus ex intimis cordis in re tam atroci se commendantes, alii alio, quo sibi persuaderent eum tenuisse, nocte tota palantes errantesque, nemus omne undique lustravere. Igitur primo mane (non sine numine divino actum) quidam ex iis S. Hillarum [Col. 0856B] [(164) 1Kb] , hujus S. Mariae monasterii locum penes, errando vagantes, rusticum quemdam obvium habuere, qui necessitate urgente ante lucem iter pontem Arrignani juxta, ubi miser ille insania ductus volutabatur arenis, habuit. Quos errantes armis ante diem admirans, horrore perfusus inquit: Eia, quo tenetis iter? Hic repentinus, citus nocturnusque cursus quid velit, si menti est, declarate. Vix pauca haec illi, nocturno labore diurnoque dolore affecti, dedere. Hei miseros infelicesque supra omnes mortales! nos germanum, a daemonio captum, qui incaute a nobis ex Vallis Umbrosae monasterio abiit, somno itineribusque asperrimis attriti, errando per loca invia sequimur; quo iverit ignoramus penitus: ita enim variis curis anxietatibusque afficimur, ut [Col. 0856C] prorsus nostri obliti simus.

109. At ille eumdem esse existimans, quem in arena volutantem invenerat, inquit: Ne paveatis; fortem animum geratis oro; sciatis Jesum, me superveniente, vos respexisse. Nam profecto is est, quem paulo ante in littore pontem prope projectum reperi: eum enim cum adivissem, insani capitis quaedam tum agere tum dicere. Is est profecto: quocirca, si placet, duc nos ad eum: loci enim et itineris penitus ignari, quo tendendum sit nescimus. Ducam libenter, si prius corporis vires domi meae, quae non longe distat, redintegraveritis. Nil potus cibusve saperet, nisi germano invento, tibi tamen gratias agimus, orantes, coeptum properemus iter, [Col. 0856D] ne moram agitando, interim aliquid oriatur mali.

110. His iter festinantibus, laetus fit obviam frater. Hi in admirationem prius, inde in laetitiam versi, datis acceptisque dextris, prae laetitia neque lacrymas tenere poterant: ex quibus unus inquit: Dic, frater, cur a nobis abiisti? Quae te huc dementia vexit? Unde haec valetudo tua bona? Unde tam repente? Ex Jesu Virginisque Mariae et S. Joannis meritis haec bona sunt omnia, quibus me crebro [Col. 0857A] commendans, et saepius idem, diabolo nolente, faciens, etsi inimicus ille generis humani, seductor diabolus me suffocaret, in plura devexerit pericula, praesertim ubi littus Arni attigi, nil praetermiserit, orans, obsecrans, interdumque minitans, in profluentem aquam me mergerem. Ego econtra pro viribus in his difficultatibus fortem gerens animum, millies Jesum, Virginem Mariam, opem ferrent, invocare. Tulere tandem solita misericordia opem auxiliumque: nam diabolus, Jesu Virginisque Mariae gratia omnibus viribus se spoliatum considerans, nec malum opus inceptum, ut volebat, perficere posse advertens se, in iram versus, [ut] me suffocaret, in terram detrusit, lanians, discerpens crebro, corporis mortem aeternamque damnationem, ni [Col. 0857B] a precibus desisterem, minitans: demum victus, confusus in rem malam concessit suam. Ego hoc iter, [ut] S. Joannis domum iterum visitarem, illico arripui: eo, quia me sospitem fecit, una redire ne cunctemini.

111. Hi retro euntes, benigne a rustico, de quo paulo ante verbum feci, habiti [sunt]. Ejus itaque benignitatem admirantes, et se itidem acturos, si quando casus eveniret, pollicentes, ad Vallem Umbrosam regressi, gratanter a monachis, suisque (iidem enim fessi fatigatique redierant) sanctique Joannis virtutem admirantes, eumque ad sidera extollentes, recepti sunt. Itaque, more solito, S. Joannis brachio devote humiliterque osculato, Aretinam laeti civitatem petentes, Joannis beatissimi obvio [Col. 0857C] cuique narrare et praedicare miracula; quae equidem, non ea, quae accepi, sed quae oculis vidi, tot tantaque sunt, ut si velim omnia diligenter perscribere, tempus quam res maturius me desereret: eo quaedam illustriora memoriae prodere curabo, et de his parcius, quam res ipsa exposceret. Verum nunc ad reliqua.

112. Alteram mulierem de Mugello [(165) 1Kb] (pars quaedam Etruriae, quam populus Florentinus per magistratus administrat) vidimus ad hoc S. Mariae monasterium vi ductam, quam plebeculae illae adulterino seu corrupto nomine Bellam appellabant; caeterum Antonia vero nomine dici [solebat]. Hanc ejusmodi speciei invaserat daemon, [ut] facile, divino auxilio advocato, non multo certamine cederet; [Col. 0857D] facile, monachis aliud curantibus, tum iniret iterum. His igitur dissensionibus creberrime ab eodem daemone actis, reversionibus itidem saepius tentatis, jam monachorum animi fatigati [erant]: aliud daemoni durius, his vero difficilius monachi aggredi nituntur. Itaque ex voto et sententia omnium inter se inito consilio, singulares supplicationes domi forisque fiunt, ad haec communi omnium singulo die, diuturno cum S. Joannis brachio adito certamine.

113. Demum diabolus, meritis Joannis in primis, inde et monachorum intus forisque fessus fatigatusve [Col. 0858A] orationibus, rem omnem, qua ille detinebatur, aperuit; antea enim illum saepius dissimulantem coarguerant monachi. Nisi enim, ait ille, haec Christiano more sua diligenter scelera fuerit Deo sacerdotique confessa, quod pudore malo ducta haud egit unquam, si superi inferique precentur, si quidquam sanctorum est reliquiarum, in me congerantur, contendam minime. Videat igitur quid velit, an hac in vita, ita ut coepit, [peccata committere], an illa deserere. Nam facile cuivis malum facinus admittere; caeterum illud deponere difficile esse asserebat, quod sacerdos praesertim in daemone [mirabatur]: verum, Jesu cogente, illud dicebat: quis enim alter daemonem ad salubre opus impellere nisi nutu divino valeret.

[Col. 0858B] 114. Instat igitur sacerdos, agat hortatur: affirmare, nil salubrius, nil utilius animae corporique a quovis Christiano fieri posse: ad haec addere, nihil virium in nos daemonem habere, modo Jesu Christo bonis operibus inhaereamus. His itaque et aliis mulierem ad veram confessionem agendam impellit; quam corde bono, mente integra agere cum statuisset, illico eam toto corpore incolumem deserens daemon, alio, strepitu nullo voceque nulla edita, indignabundus contendit. Nec deinceps eam attrectare [vel] ingredi ausus, suorum scelerum digna confessione peracta. Res ipsa hortari videbatur, quia inde summam tum animae tum corporis nobis vindicamus salutem, aliquod verbum in calce hujus miraculi de perfecta confessione fecisse, opportunitate [Col. 0858C] occurrente, nisi alibi ipsa latius cum latine tum vulgo litteris mandavissemus. Eo inceptum ad opus redeamus.



PARS X.

115. Sed eisdem fere temporibus puella quaedam, parentibus solum comitantibus, templum S Mariae de Valle Umbrosa, gratia bonae valetudinis recuperandae adivit. Quod profecto miraculum (quia pium miserabileque fuit) ut vel tunc videndo pariter nunc litteris mandando lacrymas haud tenere possum. Hanc unicam parentes habebant; quae, ut ab ipsis accepimus (qui revera boni fidelesque esse videbantur; caeterum, ut res ipsa paulo post declaravit, haud erant) in teneris annis tanta animi virtute instructa fuit, ut adversus mundi lascivias, voluptates [Col. 0858D] et illecebras, quae quandoque, nisi quis caveat, corpus animamque miserabiliter obruunt, supplex humilis Virgini Mariae penitus dedita esse, preces quamplures, variasque orationes, quas domi didicerat, in sui honorem decusque singulo die emittere, omnes ipsius vigilias indictas seu minime pane tantum lutuosaque aqua contenta jejunare; neque salem, neque alia irritamenta gulae quaerere, nec virum ducere, nec eorum visere spectacula vel conventus, caeterum eos spernere aut fugere, si domum peterent, latebras inquirere et plura alia quae religiosam puellam decent.

[Col. 0859A] 116. Hanc igitur virtutibus omnibus redimitam diabolus Dei nutu invasit. Eam in primis leviter torquere, nec a solitis orationibus jejuniisque facere alienam. Verum interdum oculorum aciem torvam, vultum faciemque exsanguem dare, ora foetida praeter solitum habere. Quibus parentes paululum permoti, primo rati [sunt esse] morbum naturalem: post ubi eam non semper eamdem vident neque aequalem manere, sed sicuti a diabolo movebatur magis magisque variam esse, neque interrogata verum responsum dare, sed dissimulando variare; cognita re (nam antea saepius audierant signa diabolica) sic in primis conjecturari, properantes Passinianum monasterium hujus ordinis, quod S. Michaelis dicitur, adeunt ex suis quidam. Quibus non [Col. 0859B] procul a domo praefati monasterii oeconomus occurrens, re cognita, ab instituto itinere domum eorum divertit. Eum in primis, alios praesertim religiosos viros accurate religioseque habuerunt.

117. Deinde monachus in conjecturis sagacissimus (nam antea diabolicum genus sibi ob frequentiam expertum erat) conjurationibus aliisque, quibus utimur, modis ipsam daemone captam cognovit. Eos itaque Passiniani monasterium, ubi S. Joannis corpus honorifice sepultum est, ire tum monet, tum hortatur. Rebus igitur diligenter compositis, illa Florentiam, hi ad illud monasterium contendunt: qui quidem grati abbati praeter infortunium casumque mirabilem fuere: ex monasterii enim colonis et agricolis semper boni fidelesque permanserant. Eo [Col. 0859C] cupiente abbate illic divinum auxilium exspectantes incassum, multis diebus et laboribus consumptis, de monachorum consilio, solo diabolo tunc quiescente, ad hoc S. Mariae monasterium aetate itinereque fessi, tenebris jam, ubi venere, exortis cum litteris quae abbatis Passiniani nomine mittebantur, contenderunt. In his litteris abbas non parentes tantum, caeterum eorum filiam summopere commendans, haec inter reliqua [scribebat]: Hujus fama virtutis passim non agrum Passinianum tantum, sed et finitimos omnes complevit; adeo dum hoc in monasterio conjuraretur, multi ad hoc spectaculum mortales causa ipsius convenere praesertim proximi quique; et multa alia, quae aut benevola aut utilia [Col. 0859D] esse credebat, scripsit, ut animos nostros pietatis cupidos vehementer accenderet.

118. Postridie autem adventu monachorum his senibus abortae lacrymae se miseros, se desolatos, omni spe destitutos, nisi filia curetur clamitantes. Consolantur aegros animi monachi his verbis: Patres, ne hoc impatienter feratis, oramus, cum Scriptura divina testetur Jesum Redemptorem nostrum, eos quos diligit quosque ad vitam praeordinavit, excruciare, variis intolerabilibusque cruciatibus afficere. Nec injuria; cum ipse solus non tantum bonus, sed perfectus (cujus bonitas non ex accidenti dono, sed essentialis et aeterna ei inest) tamen frigus, famem, sitim, eodemque tempore inopiam et laborem tolerare, demum cruces tormentaque immania ac turpissimam [Col. 0860A] mortem ob scelera nostra delinienda constanter animove ingenti, etsi dolores intolerabiles corpori illi sanctissimo inferrent Judaei, perferre voluit. Quid de Joanne Baptista? Quid de Laurentio? qui, velut alienato a sensu animo, totum corpus pro nomine Jesu torrere passus est. Quid de caeteris inclytis beatissimisque viris dicemus? quibus regnum nunc coelorum ob eorum merita et praeclara facta exornatur; quibus, ni patientiae virtus exstitisset, tum cruciatus illos, tum tartareos, multo duriores inclementioresque perferrent.

119. His et aliis animos eorum moestos arrexere paululum. Inde ad capellam, extra monasterium sitam, prodeunt omnes, hinc saeculares, inde devoti religiosi. Conjuratur daemon, interrogatur: tacet [Col. 0860B] ille. Demum S. Joannis virtutem, primo etiam increpationes crebrasque probationes sacerdotis amplius ferre non valens, circumferens hinc inde truces minaciter oculos, in haec tandem prorupit verba, inde in parentes puellae ipsos oculos ignivomos defigens inquit: Perditi miserique senes, qui vestris sceleribus filiam unicam, longe prius excruciatam, demum perdere curatis: scelesti, reddite quae furtim clamve monasterii surripuistis bona, inde discedam; secus autem preces incassum, etiamsi totum annum crucier, fierent. Cunctati aliquandiu sunt iniquissimi illi, alius alium circumspectantes: movit deinde pudor. Itaque, tum vultu, tum facie, colore aliisque corporis signis se reos tanti sceleris patefecerunt.

120. Rem sacerdos, quam caute sagaciterve potuit, [Col. 0860C] exploravit, ne quod ante nemini, nisi per diabolum cognitum fuerat, per omnium ora deinceps versaretur. Caeterum operae pretium fuit, eos senes, male urgente conscientia, in vultu totoque corporis aspectu immutatos videre, cum etiam diabolus ipsos per puellae os, ubi monachi intro ingressi [erant], hujusmodi insectaretur verbis: Vos, perversi senes, hujus puellae machinatores mali; vos filiam vestram hoc discrimine vestris sceleribus induxistis; vos, cum aliud clausum in pectore, aliud in lingua promptum, hypocritae, subdoli, varii, haberetis, pene filiam vestram perdidistis. Hoc aegerrime fero, quoniam insanabile vestrum cognosco ingenium, hanc in suo id corpore tolerare, quod meriti estis. Voluissem [Col. 0860D] vos vestro supplicio docuisse humanum genus, ea scelesta, nefaria, sacrilega esse, quae tam inique, nulla necessitate urgente, estis perpetrati. His aliisque eos silentes, moestos, oculos humi prae pudore defixos tenentes, quid agerent, quidve dicerent penitus oblitos, nunc stantes per capellam errantes, insectare instanter diabolus.

121. Hinc luce clarius constat, unicam securamque vitam per virtutem esse, cum corrupti mores actorem instigent semper, et cum bonis bona, malis mala praesto sint. Nunc autem ad miseros senes, qui data fide se omnia male ablata paulatim propriis dominis restituturos firmare, si foedum, inutileque, ut erat, censerent: Habita prius suorum scelerum non sine lacrymis confessione, daemon nullo strepitu, [Col. 0861A] nulla voce emissa, alioversum contendit. Mira res, quamquam enim, ut dixi, summo cum silentio alio daemon concesserit, tamen mox signum miserabile datum est, quod praesentium perterrefecit, praesertim parentum, animos: cum puella ad terram consternata, moribundae similis, horam prostrata jacuerit. Tunc (aderam enim) mihi senes illi multo miserabiles visi sunt: qui eam defunctam existimantes, in fletum gemitumque sese prorumpentes, pugnis pectora tundere, vestes scindere, aliaque plura, quae dolor fieri amat, uti insanirent, agere. Aegerrime tandem a nobis exemplis, aliorumque rationibus vix sedati, adeo perturbationibus vexabantur. Demum adjuratione omnium sensim anxie surrexit illa, inde paulatim recuperatis viribus, ingenti stupore ducta [Col. 0861B] (oculis enim omnia prius lustraverat) ubinam gentium sit, sciscitari.

122. Re itaque cognita, in parentum oscula amplexusque ruens, eorum moestitiam lenivit: inde ad altare rediens oculis manibusque una cum mentem in coelum jugiter intentis, has, nobis monachis audientibus, preces effudit devote nequaquam muliebris pectoris ingeniique: Tibi, Jesu Christe Deus omnipotens, quo sine nihil superi, inferi, et quod usquam est creatum, agunt tractantque, gratias pro tanto in me collato beneficio uberrimas ago: tibique me offero, dedo, obligo; tuamque immensam pietatem oro, ut, veluti me aegram morbo intolerabilique cruciatu, sospitam incolumemve tua solita benignitate [Col. 0861C] fecisti, ita velis me posthac talem tamque sanctam instituere vitam, ut tetras inferni poenas horrendosque cruciatus possim evadere. Tuque, gloriosissima semper Virgo Maria, per quam post Deum totus vivit orbis terrarum, sine qua nil gratiae hac in valle lacrymarum nos, hei miseri mortales, a Jesu consequi possumus, me tibi filiam adoptare velis, oro: mentem vero meam in sanam rectamque viam dirigas deprecor: nulla sorditate spurcitiave cum mentis tum corporis animus meus inquinetur. Tu quoque, o Joannes beatissime, cui tantum Deus tuisque recte factis praestitit, ut osse etiam arido a quovis morbo mortales omnes eripias, rogo, parentes meos meque ita adjuves et conserves, ut hac functi vita tecum una bonis perfruamur coelestibus.

[Col. 0861D] 123. Inde se primo nostris commendantes orationibus, domum laeti concessere propriam. Senem illum annuatim, dum illi vita comes fuit, nudis pedibus in S. Joannis festivitate hoc S. Mariae monasterium cum cereo funali devote petiisse vidimus. Verum in fine hujus miraculi pro religione Christiana, proque salute nostra non absurdum visum est haec addidisse: Quod etsi, ut [in] sacris Scripturis memoriae proditum est, filii ob scelera parentum poenas non daturos, pari modo nec parentes; hoc tamen, multisque aliis miraculis constat secus esse. Caeterum in sacris Scripturis ita accipi potest, mortales scilicet in futura vita non poenas pro alienis [Col. 0862A] sceleribus sumpturos: ubi mali juste animadvertuntur; boni vero praemium factis suis dignum inveniunt. Vel ita omnes, qui in praesenti vita torquentur, non alienis, sed suis, etsi nobis clam sint, sceleribus torqueri. Quanquam hic diligenter animadvertenti perspicuum erit, senes illos acrioribus filia suppliciis affectos. Nunc ad reliqua.

124. Ex eodem Passiniani agro aliam ad hoc S. Mariae monasterium vidimus vi tractam puellam, quam antea parentes Florentiae, num S. Zenobii [(166) 1Kb] reliquiis liberari posset an non, experiri voluerunt. Hic multis diebus, cruce, brachio, orationibus cum privatis tum publicis, incassum consumptis, eos missos monachi hac conditione fecere [ut] alias, cum tempus opportunum daretur, redirent. Caeterum [Col. 0862B] illi precibus lacrymisque aliam diem a piis monachis impetravere, orantes, quidquid laboris operisve valerent [impendere,] in daemone ejiciendo experirentur. Si vero aliter ac rati essent eveniret, sine mora postridie patriam petituros.

125. Jubet itaque decanus monachos quosque pro se orationes ad Jesum fieri, presbyteros in missis, alios cum in officiis publicis tum orationibus privatis: ab omnibus igitur summa devotione orabatur. Altera vero die, primo mane celebrato officio more solito, monachi ordine quodam cantantes et psallentes ea voluntate, eo, ubi daemonem esse [noverant] contendunt, ne inde abeant, nisi perfectam sospitatem recuperarit puella.

[Col. 0862C] 126. Cum igitur utrimque summa vi, his orando, illo resistendo certaretur, demum diabolus, S. Joanne sua virtute annitente, die illa se concessurum fatebatur; ad hoc addere: Conjurationibus et orationibus ha! tandem finem detis, oro: vobis atrociores et certamini instantes magis nusquam gentium reperi. His monachi in eum crudeliores fieri, nullo labore, nullo certamine diuturno vinci. Tunc exitum suum daemon paulo post, quia monachi nec cedere, futurum existimans; inflammatus ira concitat summis viribus mulierem, extollitque. Defatigantur, labuntur, cadunt interdum, qui eam amplexi a tergo mediamque arripuerunt, feroces juvenes. Terrorem aspicientibus non mediocrem de se daemon dare, cum os foetidum, spumosum, oculos puellae ardentes, [Col. 0862D] labia ipsius quandoque tartarea vi ad occiput usque trahens, monstrum hominis faceret.

127. Tali in certamine multum temporis cum incassum consumpsissent, qui aderant, religiosi (nam diabolus verbis fugam polliceri; caeterum re ipsa acriter puellam vexare) ipsam potius quam se miserantes, aegre abiere intro. Quid? quod his decedentibus verbis procacibus insultare daemon. Non me hinc dejicere vel Joannes vester potuit, vel vos; quocirca aliud curantes, ab hoc opere desistite. Verum hae insultationes et derisiones sibi plurimum obfuere. Meridie enim ex fratribus unus illuc cum cruce pergit; nec ad eum expellendum minus animi [Col. 0863A] erat, fretus virtute Joannis sanctissimi, ac paulo supra cunctis fuerat monachis. Instabat itaque, Deo gloriam daret. E contra ille magis saevire. Tum monachus: Quandoquidem apud te, o daemon, nulla misericordia, nullus locus pietatis est, etsi singulis horis in capite dimicetur tuo, ita eam, mihi crede, pietatem nusquam invenies. Rem enim non cum peccatoribus, verum cum sanctis agis, quamobrem alio contendendum, velis nolis, tibi necessarium erit.

128. Diuturniori itaque certamine daemon fatigatus, verum discessum pollicere; paulo post se alio concessurum, signo dato, fatebatur. Signum enim tum aliquod ob verae discessionis indicium petierat sacerdos; nec longa data mora, mulier unum exuta pedem solea, extra vallem, quae capellam munit, [Col. 0863B] cum ingenti omnium admiratione ab inquirentibus reperitur. Hoc nisi arte daemonis haud fieri potuit. Ex tunc puella humi prostrata, fere dimidium horae jacuit: inde incolumis domum rediit suam. Fertur diabolum inter conjurandum dixisse, se ob matris in filiam maledicta blasphemiasque, animo iniquo prolatas, ipsam obsedisse. Caeterum quia diabolus, ut sacrae testantur Scripturae, in his suis primordiis mentitus est, ita fuisse an non, nobis non satis constat. Potuisse tamen Dei occulto judicio fieri, probabile videtur. Nam blasphemias praesertim, quae mente corrupta a parentibus in liberos dicuntur, saepius plurimum his obfuisse relatu multorum, litterarum monumentis cognovimus.



PARS XI.
[Col. 0863C]

129. Ex Alvernae partibus, oppido videlicet, quod illi montem Fatuum seu Fatucchium [(167) 1Kb] a fatis dicunt (olim enim arte necromantiae diabolique dolo mortales, quae futura essent, vaticinabantur) ad hoc S. Mariae monasterium puella, Lisa nomine, a parentibus ducta est. Hanc daemon qui invaserat, plurima facinora diuturniori temporis spatio [committere] fecit: quae quia atrocia variaque fuere, ea litteris mandare curavimus. Cum igitur cruce et sanctissimi Joannis brachio, orationibus cum publicis tum privatis daemonem diu acriter infatigabiliterque vexassent monachi, et ipse Domino Jesu haud gloriam daret, lassi fatigatique, hiemis insuper asperae nivium copiam, quam nocte, quae instabat, [Col. 0863D] aer abunde effudit, verentes, his, discederent, mitiorique tempore existente, redirent alias, imperatum est. Hoc illi aegerrime, tum pulla nondum incolumi, tum itineris aerisque difficultate, cum ferrent, mansionem in diem alterum orant: inde in patriam, quaecunque sors acciderit, se concessuros fatentur. Quod facile ab his impetratum.

130. Ea die summa vi utrimque a diabolo et monachis certatum est. Hi enim pro Dei honore; ille vero solita crudelitate pugnare. Cum ergo diu monachi orassent, et diabolus adhuc praeter spem [Col. 0864A] resisteret, quia hora vespertina jam advenerat, daemonem jamjam ad ultima deductum deserentes, introgressi sunt. In nocte autem sequenti, nives ingenti vento commixtae has Alpes regionesque circum adeo complevere, ut homines et jumenta torrida frigore, nec pedem domum extra ferre auderent, omnia inanimata etiam rigerent gelu. Quam temporis deformitatem miseri illi exacerbantes pavidi trepidique stare: nam non modo redeundi in patriam spes omnis amota (etiam asperiora his Alpium loca incolebant), sed in dies pejora verebantur. Eo supplices gementes tantum victum orare: se pro sumptibus, quam vellent pecuniam daturos; etsi in extrema inopia versarentur, polliceri.

131. Quos decanus Pater, quassatos, fractos, [Col. 0864B] pannosos cernens, eorum miseratus fortunam, [ad] eos ita benigne exorsus est: Nondum enim, quantum conjecturari valeo, quantum apud servos Dei oporteat esse misericordiam spectastis; quod profecto si spectavissetis, nihil vos perterruisset, neque pro victu pecuniam, neque aliud offerre vobis ori cordique fuisse, cum penes nos omnia in medium quaerantur. Non diuturnum tempus, non nives rigentes obstabunt libertati: cum non a nobis, sed ab ipso Deo et ex vestris sudoribus proveniant, quae dantur. Tuta nobis omnia. A nobis vero non tantum sumptus necessarii, sed auxilium ad daemonem expellendum, Jesu favente, dabitur. Eo mittite tristem moestitiam, desuper divinum exspectantes auxilium. His arrecti animum dictis. Imperat, qui hospitio praeerat, necessaria omnia, [Col. 0864C] dum moram hic traherent, dari, et sic ex voto omnibus rebus foris compositis, monasterium ingreditur.

132. Eam igitur diabolus cum saepius suffocare, et hoc summis viribus omnique arte tentavisset, parentes, humanis auxiliis destituti, Jesum modo, modo Virginem Mariam, interdum sanctissimum Joannem, ferrent opem, clamitare. His in difficultatibus cum penitus, quid agerent, quo se verterent, nescirent, hospitem conversum, qui eis victum praebebat, si qua via posset, eorum inopiae et calamitati subveniret, oravere. At illi simplici cum omnes hujusmodi in negotio deessent artes; vix enim Dominicam orationem cum Virginis Mariae salutatione [Col. 0864D] scire, inquit: Fidem integram in primis erga Deum sanctosque ejus habere fideles omnes oportet; inde suum suppliciter exposcere praesidium; idque longanimi spe agere, si quandoque, quod petimus, differatur, cum animis cupientibus nihil satis, ut dicitur, festinetur. Inde introveniens, quidquid dolo arteve diaboli acciderat puellae, et ut vitam luctu moeroreque plenam agerent alii, decano quamprimum studuit enarrare.

133. Motus his decanus sacerdoti cuidam ex monachis, singulis diebus cum cruce ad daemonem conjurandum anathematizandumque eo ire praecepit. [Col. 0865A] Quod cum decani praeceptum reverenter agitaret sacerdos, diabolus interim non quiescere, verum per os puellae, modo juvenes conversos, modo bubulcos benigne appellare, joca cum eis agere, insidiis palliatis omnia tentare, eorum animos ad rem turpem variis modis illicere, nihil quod ad tetrum facinus utile putaret, relinquere. Ei multa agitanti, Jesu volente, nihil cum procederet, statuit monachum, inde saepius transeuntem, cui gallinarum cura commissa fuerat, alloqui. Observato itaque diligenter tempore, cum a pullis gallinae pascendis rediret, [ad] eum ita, suis parentibus opportune aliis negotiis intentis, vel ut dicebatur, paululum quiescentibus, exorsus est: Antoni frater (nam nomen creberrime audiendo didicerat), fortuna, si vir esse [Col. 0865B] velis, praeclari dulcisque facinoris casum dedit. Postulat monachus casum. Hac scilicet nocte ad puellam hanc ingrediaris, et mihi credas volo, me volente nihil periculi imminere. Cum monachus ille jam diaboli arte irretitus, et virtute castitatis, ad libidinem illectus, portam monasterii singulo vespere claudi diceret, et id minime executioni mandari posse, ait daemon: Fac periculum, de caetero nihil tibi sit curae: mea enim arte portam undique invenies patentem.

134. His dictis, monachus quam celerrime properans, monasterium versus ire; moram enim ultra solito fecerat. Domini igitur multa secum volvens in incerto habere, quidnam e duobus, quae seorsim [Col. 0865C] in mente certabant, eligeret. Nam in una parte mala voluptas puella potiri quovis modo cupiebat; at in altera timor Dei, sui dedecus, si in re caperetur, carceris asperitas, ne tam pessimum aggrederetur facinus, deterrebant: vicit tamen in avido ingenio pessimum consilium. Eo hujus ei participem faciens neminem, statuit id, quod nefas erat, quoquo modo perpetrare. Casu eo die coquinae officium familiare munus, quod in religione commune negotium omnibus, ut regula dictitat, etiam sacerdotibus. his tantum qui majora curant amotis, ad ipsum ordine vicissitudinario pertinere.

135. Quocirca optima via ad perpetrandum inventa, Gasparum monachum, virum religiosum, qui monachorum tunc curam et praesertim juvenum gerebat, [Col. 0865D] his verbis adoritur: Si justum est, Pater, et si libet dormitorium extra, quia mihi multa incumbunt negocia, quiescam. Cum ille primo commotus insolita re, id nullo pacto, et praecipue ob aliorum exemplum non decere assereret, et caveret id petere, quod indecens esset; et iratus monachus, nihil unquam ob sua in eum plurima benefacta consecutum, diceret; demum super hoc multis ultro citroque verbis consumptis, Gaspar ipsius importunitate victus, quia nihil periculi, monasterio undique clauso et munito, immineret, eum missum, secum ut esset hac conditione, fecit. Ille se omnia facturum, etiam et majora pollicens, laetus ab ipso abiit.

136. Diligenter igitur omnibus, quae coquinae [Col. 0866A] erant, quam festive peractis, infelix, judicii De semper praesentis, et professionis, quod majus est, quam coram ipso et sanctis ejus se observaturum juraverat, oblitus, rem, duce diabolo, tentare est ausus. Ad portam igitur monasterii veniens, eam, ut daemon dixerat, patentem reperit. Verum precibus Joannis sanctissimi, qui servos suos decusque monasterii jugiter tutatur, factum est, ut metus pavorque ingens eum invaderet. Eo vehementer perterritus, sese quam raptim, ostio patente, ut erat, relicto, in coquinam dedit, ibique signo crucis se muniens, flexis genibus, orando, trepidus, adhuc divinum implorare auxilium.

137. Ipsum ego postea, multis praesentibus, praedicantem audivi, se nunquam majori horrore et [Col. 0866B] tremore affectum: visum enim fuerat sibi, quod horresco referens, umbram quamdam atram horrendamque, oculos ignitos prae se ferentem, sulphureum pestiferumque fumum naribus hiulcis edentem, ipsum insequi: quo totam noctem ad matutinas horas usque formidolosum et trementem se etiam pernoctasse; hoc in animo etiam saepius volvisse, se dormitorium extra, dum caeteri decumbunt, fore nunquam. Caeterum domnus Gaspar Prior, de quo supra verbum fecimus, ostium clausum invenit: nam monasterii [claves] semper ad decanum seu ad Priorem deferuntur. Neque hoc silentio praetereundum puto, quod cum forte alias monachus iste Antonius iter, ubi daemon erat, de majori praecepto [Col. 0866C] haberet; eum his verbis irrideret daemon: Vah! omnium ignavissime, nulliusque pretii formidolose, qui mulierem puellam adire non audes: quonam pacto virum aggredereris armatum? Abi quo dignus es cum istac tua timiditate muliebri, meamque opem posthac ne expetas, ne inquiras, ex quo, ut voluissem, puella hac modo non es potitus. Monachus vero signo crucis facto, in primis surda pertransiens aure, ad peragendum ivit, quod sibi imperatum fuerat, officium.

138. Est et aliud, quod, quaeso, libenter audite. Joannes quidam conversus, qui cellae vinariae pro exterioribus rebus curandis praeerat, vir profecto simplex, cum quodam vesperi quamplures supervenissent, hospites, et conversus alter Augustinus, [Col. 0866D] de quo supra verbum fecimus, cui negotium his deserendo necessaria injunctum fuerat, hospitibus aliis inserviret; Joannes iste illorum, qui cum puella capta a daemone erant, curam coepit. Deferens itaque eis necessaria, forte patrem senem, diabolo vires administrante, hoc animo [ut] ipsum suffocaret filia aggressa fuerat incassum, matre insuper totis viribus annitente, oranteque semper filiam, ne tantum tamque tetrum facinus in parentem admitteret. Nam caeteri tunc aberant; quod admisisset profecto, ni conversus, invocato nomine Jesu, ac suis usus viribus eam, aegerrime tamen, a patris violentis complexibus abstraxisset.

139. Verum cum jam discessum parasset conversus, iterum puella nutu diaboli atrocius solito patrem, [Col. 0867A] mortem crebro minitando, aggreditur. Injecerat enim manus in gulam. Ille intro quamprimum, matre conclamante, rediens, daemonem, ea vi amota, ut solent sacerdotes et religiosi, vulgaribus tamen verbis (litterarum enim ignarus erat) conjurare coepit. In quem daemon vultu atroci terribilibusque oculis se, ut ipse solitus erat referre, convertens inquit: Asine, bubulce, nullius valoris homo, unde haec tibi audacia, me, ut religiosi assolent, conjures? Abi hinc in crucem tuam, et tuum non aliorum peragas negotium: et si ulterius bellua, non homo, perrexeris, mihi crede, tuo supplicio docebis humanum genus, quid periculi immineat divina tractanti, nisi sacris prius initiatus fuerit.

[Col. 0867B] 140. At conversus et teterrimo daemonis aspectu et minis ejus non parvo timore correptus, inde quam raptim abire. Quem senex parti suae diffidens magnopere orare, illuc alium ex bubulcis seu subulcis per Jesu Christi elementiam mittat, et illico suum praesens periculum decano monachisque enuntiare studeat. Quod ille diligenter oratum peragens, Antonium quemdam ex bubulcis illuc ire jussit; remque omnem deinde Patri decano aperuit. Mittitur statim sacerdos, qui, uti justum fuerat, puellam stola sacerdotali circumligavit, et deinde parentes, ne ulterius formident, monens, insuper et bubulco imperans, ad suum solitum concedat locum; quia jam multum noctis peractum erat, quam cito in monasterium rediit. Hinc facile intelligi potest, [Col. 0867C] cujus virtutis et potentiae sint stolae sacrae, et caetera, quibus sacerdotes ornantur, dum suis funguntur officiis, fide tamen, ut fit in caeteris rebus praemissa. Nam diabolus, qui antea ferox in senes illos miserabiles fuerat. in alios vero verba contumeliosa dixerat, stola circumligata, ut diximus, demissus, humilis, impotensve effectus, totam noctem duxit quietam.

141. Additur huic et aliud miraculum. Nam Antonius ille bubulcus, quem paulo ante retulimus, cui boum cura cum aliis quibusdam injuncta fuerat, turpi amore puellae captus, secum in mente volvere coepit, qua via posset clam parentibus ipsius puellae potiri concubitu. Nam cum moribus tum natura [Col. 0867D] fusticanus erat [esset], quid periculi ob diaboli saevitiam immineret, minime cogitans, verum voluptatem malam tantum explere cupiens. Sibi multa agitanti haec optima via visa est, aditum fenestrae, quae partem respiciebat inferiorem, scalis positis tentare; quae quidem fenestra pessulo, seu sera, nullo artificio inepte adeo claudebatur, ut quivis arte callidus de una ad aliam partem [movere] valuisset per rimas ipsius fenestrae. Hac itaque via rem ille aggredi cum coepisset, et jamjam ad id devenisset, ut fenestra aperiretur, diabolus circum scalarum gradus volitans, sic eum perterrefecit, ut tremens toto corpore, pedibus etiam et manibus suum officium non rite peragentibus, ad terram repente lapsus, uno crure pene fracto, scalis relictis, [Col. 0868A] vix ad bovile usque, quod non multum distabat, repens pervenerit.

142. Quo repente subitoque casu stupentes alii, qui erant, bubulci, unde hoc sibi, vel quae tanta ipsum tenuerat mora, sciscitantes, pavens tremensque adhuc ipsis, qui hoc idem paulo ante, dum moram traheret, conjectaverant, rem omnem, hac lege dicerent nemini, aperuit. Verum non multo tempore post, cum de istac puella sermocinaretur, quasi pro miraculo haec eadem Antonius praesentibus nonnullis praedicavit. Hoc S. Joannis precibus factum nulli nostrum dubium exstitit, cum sui Ordinis, praecipue hujus monasterii, decus honosque curae est: ut ipse et alii posthac ad hujusmodi turpissima [Col. 0868B] essent tardiores vel caverent: nam ausim dicere, talem rem ante vel post tentasse neminem, etsi multae et vultu modesto et venusto venerint et aetate integra puellae, cum a diabolo, tum aliis morbis oppressae.

143. Sed ad diabolum, qui Lisam puellam invaserat, redeamus. Cum enim, ut supra diximus, jam omnibus suis viribus destitutus, etiam nec mutire amplius auderet, nivibus Austro flante liquefactis, die quadam, nec aura quidem spirante, sereno coelo, aegre ad capellam, summis viribus, diabolo ne id fieret annitente, trahitur, et de more cum S. Joannis brachio, praesentibus monachis devoteque psallentibus, et canentibus, in moram longam conjurando et anathematizando torquetur: cum enim jam [Col. 0868C] discedendi tempus adesset, pristinis viribus resumptis exclamare repente, debacchari, convicia maledictaque dicere, solito pejus peullam sursum tollere coepit.

144. Accedentibus igitur nonnullis, qui aderant familiares, montanis ferocissimis, eam maximo cum labore vix sistere valentibus, pro tempore quievit daemon. Tandem S. Joannis virtutem amplius non ferens, alio ingenti cum stridore concessit. Puella vero e manibus tenentium paulatim prolapsa, diu, uti hac vita mortali functa supra ecclesiae pavimentum jacuit. Demum surgens, Jesu in primis, Virginique Mariae, et S. Joanni gratias agens, laeta cum suis domum propriam contendit. Verum, nondum [Col. 0868D] tribus mensibus expletis, iterum idem daemon eam atrocius solito invasit.

145. Eo parentes nimium percussi, quid in hujusmodi re atroci agerent, quo se verterent, penitus ignorabant. Huc redire eos pudebat, alio se conferre, etsi necessitas cogeret, tamen, quia et vires et pecuniae longis itineribus jam absumptae fuerant, verebantur. Itaque in re dubia non defuere, qui et pecuniis et jumento ferrent opem. His ergo hoc monasterium iterum petentibus non cessavere comites, pars misericordia pietateque illecti, pars cupidine visendi tale et tantum monasterium in terra deserta in loco horroris et vastae solitudinis situm: adventum quorum propter daemonis reditum monachi aegerrime ferentes, statuerunt intus, foris quoquo [Col. 0869A] modo orando, supplicando, ipsum daemonem acerrime impugnare.

146. Cum igitur hinc inde summa vi decertaretur, et Joannis sanctissimi virtutes crucesque tam asperas diabolus amplius perferre non posset, in senes illos, parentes puellae, truces oculos convertens, nec mortale sonans, inquit: Iniqui perversive senes, cur me filiamque vestram, vita a vobis male et pessime instituta, in tot devexistis tormenta? Redite, redite ad conscientiam; facinora illa mucida, quae intus latent, jam expurgate, ut poenitentiae acrimonia, virtuteve Dei curentur. His dictis conticuit daemon. Hi vero rubore perfusi, qua potuere contritione, sua peccata confessi sunt. Ex tunc diabolus veluti fumus visus est per puellae os supera [Col. 0869B] petere. Quae quidem devotissimam et utilem suorum scelerum in hoc S. Mariae monasterio, sicut parentes, habuit confessionem, et Domino Jesu deinde, qui eam sospitem fecerat, ut sponso, adhaesit.



PARS XII.

147. Anus quaedam de S. Mariae Prunetae regionibus, multis comitantibus, quia non obscuro loco nata [erat], in jumento undique funibus circumsepta sedens, sic ad hoc S. Mariae monasterium concessit: quam daemon adeo ferox demensque invaserat, ut praesentibus monachis cum reliquiis, a multis, etiam manibus a tergo revinctis, nec teneri nec flecti posset. Eo necesse fuit [ad] abietem quamdam, quae in capella ob novum aedificium peragendum tum sita [erat], fune circumducto [eam] irretire; et ita vix [Col. 0869C] sisti [poterat]. Operae pretium erit advertere, quam a daemone assidue quateretur, subinde subnixu extolleretur, exclamare ipsam, ululatus aniles edere, se miseram prae dolore clamitare, ita omnibus, qui aderant, et misericordiae esse et terrori non parvo.

148. Verum cum daemoni, etsi ingentibus S. Joannis virtute afficeretur cruciatibus, vires non imminuerentur, imo magis magisque augerentur, ita defessis omnibus, qui eam vinctam habebant, monachi cantando et orando, ita ut fit semper, anum ipsam natura et aetate squalidam et horrendam, cui etiam diabolus feram, deformemque reddiderat speciem oris, trepidi deserentes rediere intro. Caeterum hoc miserabile spectaculum omnibus, qui aderant, [Col. 0869D] exstitit: ubi enim monachi cessere forte per horam, eam daemon (nam soluta erat) in gyrum vertere, incomparabiliter movere, et ita tartareis vocibus exclamare, [ut] montes collesque supini et formidolosae rupes vocem reciprocam, ut Poetae nostri dictitat sententia, reddere viderentur.

149. Qui vero parentes et comites aderant, ingenti stupore percussi, cum, quid in tali re agerent, penitus ignorarent, tantum divinae clementiae in primis, inde S. Joanni et nobis, [ut] eorum miseremur, se commendare. Cui miseriae et torturis abbas compatiens, uni ex monachis praecepit, ut, corporibus cibo [Col. 0870A] recreatis, tandiu orationibus et precibus instaret, quandiu, aut diabolus alioversum tenderet, aut dies finiretur. Quem laborem monachus cum libenter obiret, oraretque incessanter, ambo (ille conjurando, hic vociferando) defessi sunt. Verum tandem Deus omnipotens ex alto prospectans, mulieri precibus Joannis sanctissimi opem tulit; nam inter conjurandum: Exibo, inquit, exibo, idem dira voce geminans; quia hic ulterius esse, etiamsi sit voluntas, potestas non datur. Quod nobis tui exitus signum dabis, inquit sacerdos. Cereum, ille [ait], ardentem exstinguam. Illico cereum accensum, solum non exstinxit, sed quadam impatientia ductus, ad terram detrusit: haerebat enim parieti. Anus vero diu velut defuncta humi [Col. 0870B] prostrata jacens, exsurgens tandem Deo sanctoque Joanni, inde nobis gratias agens; domum suam laeta una cum sociis concessit.

150. Vidimus in hoc S. Mariae monasterio et aliam, in decrepita aetate constitutam, quae nunc secus eam, de qua nunc verbum fecimus, a daemone crudeliter torquebatur. Verum nonnunquam jocum et risum de se dare, cum presbyterorum more hymnum Angelicum, Apostolorumque symbolum, quod festis celebratisque diebus dicitur, caneret non absurde. Cum igitur longa conjuratione frangeretur, tandem rem, cur non alio concederet, nullo interrogante, aperuit. Aiebat enim: Nisi, quod intra vestes situm breve [(168) 1Kb] latet, amoveatur; hinc, si vellem, nequeo discedere. Locis igitur abditis, sacerdote et id assentiente, [Col. 0870C] scrutatis, dissutis etiam, anu illa, ne quid fieret, prohibente, inventum est. Quo amoto, mox daemon clamans voce magna alio contendit.

151. Id breve conspeximus fere omnes hujus monasterii monachi. Erat enim signis variis characterisbusque quibusdam in angulis, nominibus mixtis, impressum cera alba filisque circumligatum: cujus non omnia sed quaedam teneo nomina, Og [(169) 1Kb] videlicet et Magog, quae in Joannis evangelistae Apocalypsi leguntur: Tetragrammaton insuper, Adonai, Sabaoth, quae quidem nomina, ut nostrae docent Scripturae, Dei magni sunt. Haec huic operi seu miraculo inserere non abs re visum est, ut quivis intelligat, daemonem saepius tum verbis tum rebus ipsis, sub [Col. 0870D] facie specieque boni, miseros mortales et genus fallere humanum: id vero, ut res diabolica, igni dari imperatum est. Eo liquido constat, brevia nec fieri nec ferri licere, nisi quae a sacris canonibus conceduntur, quae quidem pertranseo, ne videar regulares constitutiones potius quam historias scribere. Incantationes vero et quas vulgatis verbis dixere magias, apud Christianos nusquam gentium probantur. Verum nunc ad reliqua.

152. Ex Galliae Cisalpinae partibus nobilem quemdam, qui se ad plures jusserat sanctorum reliquias deferri, monitu quorundam nostrorum monachorum, [Col. 0871A] qui eas in monasteriis incolunt regiones, ad istud S. Mariae monasterium usque, gratia recuperandae sanitatis, venisse tempore abbatis Bernardi, a quodam nostro converso jam decrepito accepimus. Hic ubi primum ecclesiam ingressus est, nondum lata cruce, qua, ut supra dictum est, daemones conjurantur, diabolus tum loci, tum Joannis beatissimi sanctitatem amplius perferre non valens, emissa ingenti voce, abiit. Quae vox, ut ipse conversus referre solitus erat, adeo terribilis et tartarea exstitit, ut omnes, qui tunc cultui divino inserviebant, reddiderit attonitos. Vir ille beneficii accepti memor, non parvam pecuniae quantitatem devote super altare ponens obtulit: qui inde liberaliter cum sociis habitus, postridie cunctis de more visitatis, quae sancta [Col. 0871B] sunt, locis, etiam anachoretarum humilibus cellulis, in Liguriam bene instructus et admiratione plenus tum loci devotione, tum monachorum virtutibus concessit.

153. Ad hoc, ne cui id mirabile seu incredibile existeret, et aliud multo majus praedictus conversus referre solitus erat. Aiebat enim, quemdam mercatorem praedivitem de Unguriae partibus Venetias, inde Pisas [(170) 1Kb] , [ut] Romam tandem peteret, comitantibus multis, navigasse. Quem cum Pisis daemon invasisset, eumque torqueret acriter, adeo [ut] ex sociis ipsum aggredi auderet nemo (multos enim morsibus graviter attrectaverat), demum cujusdam Pisani fraude deceptus, fune catenaque ligatus [Col. 0871C] et ad varias Italiae partes, ubi Sanctorum loca [esse] audiverant, adductus, nec tamen convalens, intuitu quorumdam bonorum, hoc S. Mariae monasterium cum sociis adivit. Huic erat interpres, qui modo latina, modo materna lingua suos omnes aperiret sermones. Nec statim hic, ut supradictus, sospitatem recepit: sed quivis in atroci certamine consumptis diebus, daemon, sese alio concessurum, nec posse Joannis sanctissimi virtutem amplius perferre, fatetur. Sciscitante sacerdote, quod signum, ubi discederet daret, ait: Audietur ab omnibus. Et illico capellae tintinnabulum, nemine funem trahente, signum fecit. Quod signum omnibus, sed praesertim suis admirationi existens, qui forte numquam vel raro hujusmodi prodigia viderant. Deum ergo sanctumque [Col. 0871D] Joannem benedicentes, rediere Pisas, inde Romam, postremo in patriam propriam.

154. De Casentini partibus, [ex] oppido, quod Romena [(171) 1Kb] dicitur, militem quemdam pro sospitate obtinenda vidimus concessisse ad hoc S. Mariae monasterium: qui a tanto torquebatur daemone, ut a multis etiam ferocissimis juvenibus vix, dum conjuraretur, detineri posset. Verum cum jam fere per triduum multis tormentis, tum cruce, tum S. Joannis brachio affectus esset, Jesu virtute, et S. Joannis [Col. 0872A] precibus in haec tandem furibundus prorupit verba: O hominum omnium iniquissime, cur me teque in has cruces horrendaque tormenta dedisti? Nosti enim, quae Deo et Matri ejus vovisti; peroptime calles, sed dissimulas, perjure. His dictis voluit, sed non valuit, ipsum ad terram tartarea vi detrusum suffocare.

155. Miles ille, ubi divina pietate paululum naturales sensus revocavit, cum a monacho sacerdote, si quid voti Deo obligaretur, moneretur, [ut] per confessionem aperiret, habita suorum scelerum devota confessione, votum, quo Virgini Mariae tenebatur, se, ubi primum sospes domum repedasset, executioni mandaturum pollicitus est. Qua ex corde promissione fideliter justeque data, daemon [Col. 0872B] absque miseri hominis tortura, nihil mussitans ad alias se contulit regiones. Hinc quivis Christianus plene intelligit quid periculi sit vovisse, nec, si facultas data est, ignavia vel malitia, seu saepius mentis perversitate, non reddidisse votum. Verum si partim de his votis quae viderim, quaeve audiverim digna, litteris mandare statuissem, metus, quam miracula, maturius me desereret. Eo ad reliqua, quae, ni fallor, non minorem legentibus et admirationem et utilitatem prioribus allatura sunt.

156. Me in puerili aetate constituto, cum nonnullis, qui adhuc supersunt, monachis, de Senarum [(172) 1Kb] partibus adolescens quidam non tantum a daemone captus, verum etiam paralyticus, mutus et [Col. 0872C] surdus, a parentibus, S. Joannis miraculis et prodigiis impulsis, ad istud S. Mariae monasterium, non parva hominum turba inaudita re tracta, in cistis jumento superpositis deductus est. Proh Jesu bone! quid admirationis quidve amaritudinis mortalium mentibus dare nostram imaginem spirantem et vivam, omni membrorum officio privatam et daemone repletam conspicere! Quis usquam gentium hujusmodi audivit! Quis aspexit? Quis non ingenti admiratione afficeretur, non tantum propriis oculis videndo, sed accipiendo auribus? Ubi primum in parvula ecclesia, quae extra monasterium sita est, matris et aliarum mulierum gratia, quae pietate coactae, iter una aggressae fuerant in grabato toto corpore stratus esset (nam sedere, quia paralyticus, [Col. 0872D] haud poterat), illico illuc re nova illecti, [multi adveniunt, et] conversorum, monachorum, aliorumque opificum et montanorum, qui variis incumbebant negotiis, fit concursus.

157. Hic etsi opera diaboli, ut diximus, omnium corporis membrorum officio privaretur, tamen lingua ipsius, daemonis virtute plurimum in eo vigere. Nam indecentia in Deum et S. Joannem (virtute enim ipsius torquebatur) edere. Cum igitur non parum laboris, ut) sospitatem reciperet, dies noctesque [Col. 0873A] orando, conjurando, instando singularibus (ita enim praeceptum fuerat) suppliciis monachi pertulissent; demum Jesus Dominus noster [ejus misertus est] precibus imprimis Joannis beatissimi, inde fide lacrymisque suorum, praesertim matris: nihil enim votorum praetermisit; paulatim adolescens, propriis corporis officiis et viribus recuperatis, et daemone Jesu Christi virtute (monachi non parvam traxerant moram) fugato, Dominum per se laudabat, omnibusque admirationem sui faciebat.

158. Eo parentes prae gaudio toto corpore gestire, ipsum amplecti, osculari. Qui aderant, tanti miraculi stupore percussi, S. Joannem miris laudibus ad coelum extollere. Tandem, silentio dato, talem Pater, audientibus cunctis, habuit orationem: Piissime [Col. 0873B] Jesu, a quo omne bonum, et sine quo nihil rectum, toto corde, tota mente, totis viribus te benedico, laudo, magnifico, qui per servum tuum Joannem beatissimum hujusmodi prodigia nobis, [ut] te magis magisque laudemus ostendis: quod profecto in filio meo hactenus misero, nunc felici ea felicitate, quae vera felicitas dici et potest et debet, intelligo. Eo bone Jesu, tuque Virgo Maria gloriosissima, etiam et tu Joannes beatissime, filium meum nosque omnes in rectam viam et ad patriam tandem deducere dignemini: vobisque, Pater Abbas et monachi, quos ad hujusmodi dignissimum officium elegit Deus, nos nostraque commendamus, ut nostrum memores in omnibus vestris esse velitis: [Col. 0873C] insuper ipse Jesus pro tali tantoque beneficio in Beatorum patria pro nobis restituat. His finitis, osculato devote S. Joannis brachio, laeti in patriam contendere. Quod prodigium antea toto saeculo inauditum, non tantum civitati Senarum, sed finitimis cunctis, ubi narrabatur, summae admirationi extitit.

159. Rem revera ridiculam, veris rebus veriorem tamen, quae nostra tempestate accidit, enarrare glisco. Senex quidam de Scarpariae [(173) 1Kb] oppido, sito in Mugelli partibus, ad S. Cresci ecclesiam [ivit] imprimis, quae ea in regione dedicata est; inde, cum haud sospes fieret, ad hoc S. Mariae monasterium concessit. Hic brevi pristinae redditur sanitati, domum suam laetus abiens: [sed], nescio [Col. 0873D] qua causa vel quo vitio factum sit, in eum paulo post idem ipse daemon iterum introiit. Quem ad praefatum S. Crescium, cum parentes longo itinere hiemisque asperitate, si huc concessissent, perterriti denuo deduxissent, petito signo a sacerdote, qui eum conjuraverat, inquit daemon: Mox signum manifestum dabitur; et illico asinum, super quem sederat, in arboris trunco suspendens, ipsis dolorem damnum illatum et multis risum praebuit. Hoc [Col. 0874A] ita fuisse a viris fide dignis, qui in S. Joannis festivitate, voti emissi gratia, hanc adiere aedem, relatum est.

160. Molendinarius quidam de valle Arni de oppido videlicet Lancisae, die quadam cum molendinum extra sospes [in] ligno quodam decumberet; ubi surrexit, neque mens neque caetera corporis membra satis suum officium agere, imo huc illucque debacchando currere, et ut paucis absolvam, insani capitis et stulti hominis officia de se praebere. Quem, qui supervenerant, dolo vique comprehendentes, vinctis a tergo manibus, ad hoc S. Mariae monasterium, vociferantem, et, quo ibant, omnes partes clamoribus replentem, traxere invitum. Cum enim quis esset, et cur tantopere miserum hominem [Col. 0874B] torqueret, a sacerdote interrogaretur; tum, ait daemon: Me hinc expellere minime ad vos pertinet, qui veram professi estis religionem, et quos nisi justum agere haud decet; furem enim aggressus sum crebro mentientem, Deumque etiam saepenumero blasphemantem. Ita esse, audientibus nobis, affirmavere quamplures. Verum cum sacerdos clam aliis eum ab hujusmodi nefariis [ut] cavere vellet, moneret, demum post triduum, quo tempore daemon eum acriter vexando torserat, de se non parvo dato signo (fenestrae enim partem fregit) abiit quo meritus est. Eo molendinarius ille Jesu et S. Joanni gratias agens, et artes et mores domum rediens mutavit.



PARS XIII.
[Col. 0874C]

161. In vigilia S. Mariae, quae ob ingentem copiam nivis, quae olim Aventinum montem [(174) 1Kb] Romae, ipsius Virginis prodigio, secundis Nonis Augusti complevit, de Nive dicitur. Is enim festus dies et celebratus per religionem Christianam quintus mensis Augusti a Christicolis notatur. Et ne cui admirationi sit, me hoc in miraculo tantum mensem diemque notasse intelligat, res novumque prodigium, [ut] id agerem, coegisse. Quod equidem horrendum, pectoribusque aeterne servandum animadvertatis oro. Hoc enim ab alio non accepi, sed ut multum interfui, legi, daemonem conjuravit. Ea igitur quam diximus die, mulier quaedam a daemone capta, revera haud ignobilis de Calciae [(175) 1Kb] partibus, ut in tali re [Col. 0874D] fieri saepius solet, multis comitantibus ad istud S. Mariae monasterium contendit. Cum enim a me in Sanctorum sepulcro, de quo alibi latius verbum fecimus, tunc prostrata conjuraretur, et mutus daemon effectus, legendo, orando seu conjurando nullum daret responsum, forte Ordinis S. Francisci duo supervenere Fratres, qui a Fratre Marco tunc eremita S. Mariae de Cascesa invitati, ad ipsius Virginis Mariae festum ire properabant.

[Col. 0875A] 162. Qui liberaliter a nostris habiti, dum more solito totum viserent monasterium, dictum fuit venisse mulierem a daemone possessam. Illico itaque nova re illecti concessere ad sepulchrum. Unus autem ex his forte necromantiae arte instructus, me diu interrogando laborante, et daemonem non respondentem haud aequo animo perferens inquit: Quaeso, Pater, pace fiat vestra. Huic mulieri quaedam secrete in aures liceat dicere. Quid si daemon etiam invitus respondere cogatur? Ego igitur in tali re parum expertus, putans verba aliqua divina, ut decet Fratres, dicturum, permisi libenter. Accedens itaque ad mulieris aures, nescio quid mussitans et labia movens secrete spiraverit. Cui statim daemon indignans, eumque trucibus minaciter aspiciens oculis, [Col. 0875B] in haec demum verba stridens erupit: Hypocrita, simulator non Frater, sed corruptor, o hominum pessime, qua tu audacia isthoc in loco sacro, Reliquiis servisque Dei praesentibus, ausus es tua pessima arte, quem Deus nondum coegerat, cogere. Te, mihi crede, poeniteret, si quae in sinu defers amoveres: ferebat enim, ut mihi ipse deinde retulit, de ligno pretiosissimae Crucis Christi Jesu.

163. Cui cum statim intrepidus, Nec te nec tuas paveo minas, responderet, inquit daemon: Da, oro te, huic, quod in sinu latet tuo: inde in Alpis juga, vel quovis extra haec loca sancta te confer, et illic mecum conflictando experiere quid tua, o bos, virtus in me possit: verum nec urbem adieris Perusinam [quin] ego quid mea in te valeat, periculum [Col. 0875C] faciam. His dictis conticuit. Infelix vero Frater, de his quae in diabolum dixerat, poenitentia ductus, ingenti pavore percussus, una cum comite, S. Joanni imprimis, inde nobis, plurimum se commendans, tristis abiit. Mulier vero eodem die virtute Joannis beatissimi pristinae sospitati reddita, quia non procul a monasterio [habitabat], gaudens domum propriam concessit.

164. Frater autem ille, de quo nunc verbum feci, ut suus postea nobis retulit comes, tales exitus habuit: sanctae enim Mariae festivitate ex voto et sententia eremitae Marci acta diligenter, ad quemdam Conventum Fratrum, in colle quodam satis in immensum pertingenti inter S. Joannem de valle Arni [Col. 0875D] et oppidum Montis-Varchi [(176) 1Kb] situm, se Fratres illi conferentes, is qui pessimum facinus perpetrarat, sua lacrymans scelera, humiliter confessus imprimis, inde quid sibi acciderit compluribus enarravit. His itaque Fratribus res inaudita non parvam et admirationem incussit et metum; tamen, ut Fratrum mos est, ejus blandis verbis lenire dolorem, nihil esse quod vereri deberet, tum quia confessus, tum quia diabolus nec valet quod vult; frangitur enim Dei potentia, ejusque virtute debilitatur: et, quod majus est, mentitur saepe. His igitur et aliis verbis [Col. 0876A] ultro citroque datis et acceptis, in spem animum arrecti, se Fratrum orationibus commendantes postridie iter perrexere suum.

165. Verum cum intensissimo solis ardore et labore fessi, sub lata olea locum Perusinum [(177) 1Kb] prope, in itinere consedissent; ecce (horresco referens), condensa nebula et nigerrrima quodam cum stridore horrenti e lacu repente veniens, ubi consederant miseri, locum omnem conglobans, ita [ut] illic diem in noctem verteret, ingenti cum foetore eos circumdans, inde paulo post abiens, summum aera petiit, in quo paulatim soluta nusquam comparuit. His illico obriguere pili, et subitus cucurrit eis per ossa tremor, et humor undique et undique salsus guttatim scaturiens. Ubi paululum morati sunt, longe [Col. 0876B] trepidi pedibus labantibus surgen tes, signoque crucis se munientes, inceptum non sine magno labore peregere iter. Caeterum ubi civitatem Perusinam ingressi sunt, miser ille, quem daemon nostro in monasterio acriter castigarat, diem clausit extremum. Haec omnia alter Frater, comes ipsius in reditu suo Florentiam, nobis referre curavit. Exemplo hoc patet satis, artem necromantiam, nec saecularem quidem, quanto minus Religiosum exercere debere, praesertim quia Christianos omnes, divina humanaque, non diabolica, requirere auxilia oportet. Verum nunc ad reliqua.

166. Ea in hebdomada puella, septimum agens annum, a daemone possessa, a parentibus ad hoc S. Mariae monasterium vi rapta, omnibus ea in aetate [Col. 0876C] puellari posita, admirationi extitit. Cui cum in Sanctorum sepulcro matris lacrymis aliorumque pietate motus, compaterer, daemonem vero orationibus et precibus in rem suam abiret conjurarem, tanta vis puellae, daemone annitente, fuit, ut ingentia saxa capite amoveret, virosque omnes, qui super sepulcrum sedebant ne forte exiret, in varias partes (quod dictu incredibile est) labi coegerit: ipsa vero quam primum prosiliit extra. Ego equidem tale oculis meis nec ante nec post memini me vidisse. Proh, bone Jesu! parvula puella, in tantum arte daemonis furorem versa hoc tale solo capite ausa sit facinus. Ubi primum, ut dixi, a Sanctorum sepulcro prosiliit, circumferens hinc inde truces minaciter oculos, miserabile [Col. 0876D] pavidumque de se omnibus spectaculum praebere: passos enim capillos, oculos ignivomos, os spumosum, lacerumque pectus et ora habens, modo singulos, modo universos ad certamen provocare; et eo atrocius, quia intra valli septa clausa et juvenum globus ostium obsidens, nulla parte via, qua erumperet, dabatur.

167. Demum omnibus formidine arreptis eamque aggredi cunctantibus, signum Crucis cum S. Joannis cruce in eam faciens, quievit paululum. Quam lapsam et sudore madefactam misera mater in sinum [Col. 0877A] recipiens, caput compsit, caeteras et deinde partes corporis adornando. Paulo post, quia diei extremum esset, nos intro petentes, eamque comites pedibus et toto corpore labantem trahentes secuti sunt. Ubi igitur ad capellam ventum est, ibi quievere paululum. Forte fortuna fuit in Virginis Mariae laudem, ut vesperis singulis per totam Christi religionem fieri mos est, pulsaretur; vix primo dato signo, daemon Virginis Mariae sanctique Joannis virtutem amplius non perferens, me una cum acolythis, quorum unus aquam verbis et sale expurgatam, alter Crucem ferebat, audiente, daemon ingenti cum stridore exclamans concessit. Postera vero die, Jesu Virginique Mariae matri ejus ingentes gratias agentes, laeti in patriam contendere. Eam deinde incolumem vidisse [Col. 0877B] me memini: in Valle enim Arni superioris, non procul a Castri-Franchi [(178) 1Kb] oppido distans, morabatur.

168. De patria mea, hoc est de Raggiolo [(179) 1Kb] , etsi plures ad hoc S. Mariae monasterium gratia sospitatis recuperandae venere, tamen hoc uno inpraesentiarum contenti erimus. Adolescens quidam, cui nomen Andreae est (superest enim adhuc), cum maligni cujusdam perversique presbyteri, ut postea reipsa claruit, incantationibus magiisque, ut vulgo aiunt, ita acriter vexaretur, [ut] vultus, ora vestesque misere manibus propriis flendo tunderet laceraretque, et germanus caeterique affines, quid tanto in discrimine agerent penitus ignorarent, forte [Col. 0877C] quidam bonus vir, qui ad tantum cum caeteris multis concurrerat spectaculum, ei compatiens inquit: Virgini Mariae bono rectoque corde hunc commendatum si reddideritis, mihi credite, illico bonae valetudini dabitur et sanitati. Germanus igitur suus, his auditis, nulla data mora, tale Virgini Mariae emisit votum: Tales quales indutus est vestes, o Virgo Maria purissima, tuam una cum isto misero adiens ecclesiam, in foribus templi ad tui decus suspendam: modo per te, o omnium sanctissima, pristinae sanitati restituatur. Res mira! mox suis votis favens Virgo Maria adstitit, et praefatum Andream ab eo intolerabili liberans dolore, mente et corpore sanum valentemque reddidit.

169. Eo, qui aderant, omnes se explere in gloriosam [Col. 0877D] Virginem Mariam laudando, benedicendo et extollendo, haud poterant, lacrymis ob gaudia exortis. Ea itaque die, aliis rebus relictis, ecclesiam S. Mariae de Bibiena, quae de Saxo dicitur, adiere quamprimum, oblatisque vestibus, et oratione inprimis ad Mariam Virginem devote ex intimis praecordiis emissa, domum eo vesperi prospere rediere laeti. Cum itaque Andreas iste arte diaboli membris omnibus captus, Virginisque Mariae precibus liberatus [Col. 0878A] esset, non longo deinde temporis intervallo dato, cum die quadam una cum quibusdam vineas excoleret, iterum daemon herbis et verbis noxiis coactus, ut supra, eum ingrediens possedit. Inde debacchari, furere, alios marra, sudibus saxisque petere; illi fugere, secreta securaque loca adire; tandem alii quamplures ad eum de vineis, de agris, hinc inde concurrentes, fessum vi dolove capientes, ligatum et vinctum traxere domum. Quibus cunctantibus, quid agerent, quove se verterent, penitus ignorantibus, optimum factum visum est eum ad S. Mariae de Valle Umbrosa monasterium ducere. At alii maligno spiritu ducti, magos et incantatores super hoc consulendos in re fore existimantes, inquit germanus ejus, Galganus nomine: Nisi in [monasterio] S. [Col. 0878B] Mariae de Valle Umbrosa sospitatem pristinam recuperet, alio ire in praesentiarum non sanum mihi videtur fore consilium. Confido enim S. Joannem nobis, ut caeteris, opem coelitus daturum, modo eam sincero corde integraque fide exigamus.

170. Hic optimus adolescens divinum tantum censebat quaerendum auxilium ubi humanum deesset: quod equidem omnes qui sanae sunt mentis sentiunt. Mox itaque jumento de more cum cistis parato, multis ex patria comitantibus, huc contendere. Ad quem visendum, cum quia de patria, tum etiam quia, ut puto, affinis esset, properans, re diligenter cognita, pro ipsius salute in hospitali ignem juxta, non cruce, non reliquiis aliis adhibitis, divina tantum misericordia fretus, oravi: Proh, bone [Col. 0878C] Jesu! e vestigio meritis Joannis beatissimi, sua comitumque fide miraculum secutum est, cum quosdam nigerrimos carbones paulatim evomens, Deo gratias, Deo gratias, inquit, convalui! Ad haec videnda sociorum aliorumque fit concursus. Nequibant satis mirari unde isti carbones, praesertim cum se nunquam comedisse fateretur. Sciscitantibus itaque me unde hoc, cum nihil certi hac in re dare auderem, conjecturor tamen, inquam, diaboli arte fieri posse, mixtos cibo potuque non apparere, et sic sumi. Verum, ut Crispus [(180) 1Kb] ait, vereor ne quis, quae sibi facta putet, aequo animo accipiat, supra ea veluti ficta pro falsis ducat. Caeterum, quod propriis oculis perspexi, manu tetigi, affirmare [Col. 0878D] non dubito. Nam ad hujus confirmationem, puellam illam S. Gaudentii, de qua supra multa dixi, in testem affero; cum et alios quamplures, si res exigeret, afferre possem: a multis enim fide dignis religiosis accepi eam dentes, capillos aliaque, dum in S. Salvio conjuraretur, spuisse. Verum haec pro incredulis: nunc ad inceptum redeo.

171. Matronam quamdam Florentinam, Vaggiam nomine, haud obscuro loco natam, a daemone captam, [Col. 0879A] cum Florentiae sospitatem non inveniret, clam quam potuit, nocturno scilicet tempore, hoc S. Mariae monasterium petiisse vidimus. Hanc talis occupaverat daemon; interdum miti ingenio adeo esse, jocari, facetias, risu dignas urbanitates de se dare, et praesentibus voluptati pariter et admirationi existere. Nonnunquam vero, mutatis moribus, praesertim dum conjuraretur, alteram diceres; ita enim specie crudelis immitisque effici, [ut] nihil crudelius qui aderant se aliquando vidisse faterentur. Qua modo varia vicissitudine cum ex diaboli voluntate tempus incassum tereretur, statuerunt cum ea privato communique, cum foris tum domi, pugnare certamine. Fiunt igitur ad Jesum preces; pro se quisque modo Virginem Mariam, [Col. 0879B] unicum ac singulare miserorum refugium, modo Joannem beatissimum appellare. Verum cum in hoc pio opere dies quamplures comsumpsissent frustra, id Pater Abbas aegerrime ferens, voluit [ut] ea die (postridie enim fugam adornabant), diu orando canendoque monachi vel lassitudine nimia torquerentur, vel in rem suam malam concederet daemon.

172. His igitur devote ferventerque cantantibus, tantum virium praeter solitum mulieri daemon administrare, [ut] plantis pedum altaris scabello innixis feroces juvenes numero decem, qui eam a tergo vi sistere, procul esse cogeret: retro modo, modo [eos] in se trudebat. Opere pretium erat vultum horribilem, faciem turpem, truces oculos, motus [Col. 0879C] ineptissimos et incompositos cum vultus tum totius corporis aspicere: turpia in Deum sanctosque ejus edere, quae dum accipio, exhorreo, non modo litteris dare ausim. Denique bonitate Jesu sanctique Joannis meritis alio, voce ingenti emissa, concessit, mulierem tantum illam humi prostratam, vita fere extinctam deserens. Quae paulo post surgens, cum ubinam gentium esset, quid cerci accensi, quid Religiosi sibi vellent, admiraretur, re a suis diligenter cognita, Deo gratias agens conticuit. Conjux vero suus, vir in Republica Florentina satis praestans, oblatione non parva S. Joanni pro tanto beneficio data, laetus Florentiam, se sancta, cum interrogaretur unde iret, peragrasse loca simulans, [Col. 0879D] venit.

173. Alteram de Castro Bononiense [(181) 1Kb] magno natu mulierem, Anastasiam nomine, eodem fere tempore ad istud S. Mariae monasterium, cum esset a daemone capta, contendisse accepimus. Quam maximis cruciatibus cruciasse daemonem semper sui asserebant, sed praecipue dum has finitimas regiones, huncve agrum primum sunt ingressi. Saepe etenim numero mulieris suffocationem veriti, cum daemon gulam peteret, tantum caeteris destituti auxiliis, Jesu Virginisque Mariae praesidium lacrymis [Col. 0880A] implorare. Verum cum hoc in loco idem tentare videretur daemon, abbas optimum factu ratus, stola gulam mulieris circumnectere, ne daemon acrioribus affectis tormentis, si spatium daretur, rem perageret, mox eam afferri jussit. Res mira! quoties gula stola cingebatur, toties daemon inferiores partes vel intestina petere, nonnunquam pedum vel manuum extrema adire. Ubi ea amovebatur, mox gulam repetere. En quantae [virtutis] sacrae vestes sint, facile perspici hoc uno miraculo a quovis potest.

174. Cum igitur daemon sacerdoti verbis fugam promitteret, caeterum re ipsa acrior ferociorque instaret, Spirituique sancto haud locum daret, mandat omnibus aliis monachis abbas pro se quisque [Col. 0880B] supplicationes orationesque habeat; quod si nec ita procederet, longam cum diabolo certando una omnes moram traherent. Quam rem cum strenue monachi agerent, demum daemon rei exitum sentiens, ea, qua potuit, in miseram mulierem usus est virtute: cum enim plus solito gulam inflatam turgidamque redderet, adeo fatigabatur mulier, [ut] oculis sanguineis, anhelitu foetido, labiis exsiccatis et pallidis, toto denique vultu et facie extrema adesse ostenderet; ita ut de ea multi actum esse censerent. Eo, qui aderant, omnes Christum Jesum piissimamque ejus Virginem Mariam saltem animae salutem darent, lacrymis effusis orare. Tandem post diuturnam, quam a daemone in gula pertulerat, torturam, carbones nigerrimos, [Col. 0880C] pilis conglobatos spuens, illico incolumis facta [est], cunctis inauditum et ab eis nunquam visum [prodigium] admirantibus. [Tunc illi], Jesum sanctumque Joannem laudando, expleri nequibant: inde in patriam laeti, virtutem Joannis sanctissimi omnibus occurrentibus praedicantes, rediere.



PARS XIV.

175. Non multo post (nam ille annus prodigiis clarus extitit) quidam de Valialla [(182) 1Kb] , cui nomen Bartholomaeo fuerat, ad hoc S. Mariae monasterium, haud parva hominum turba comitante, concessit. Hic etiam funibus undique septus, vix a compluribus juvenibus, qui sibi comites extiterant, et qui domi tunc erant (utpote qui ab viginti et octo spiritibus [Col. 0880D] malignis torqueretur) detineri [poterat]. Qui quidem pessimi spiritus interdum jocum, quandoque terrorem praesentibus inferre. Quis enim tam gravis tam rigidus, [ut] de se risum non dedisset, cum ex ore unius varias voces vario motu verba edentes accepisset, ita ut populum, non unum loquentem putares? Et etiam quis tam fatuus, tam sensu levis rem prodigiosam tantam, tamque horribilem non maxima cum formidine admiraretur? Mihi profecto incredibilia, commentitia fictaque essent, nisi Evangelistae, qui nec mentiri volunt nec possunt, [Col. 0881A] quemdam a Domino Jesu incolumem factum, eumque a legione daemoniorum captum, litterarum indicio memoriae tradidissent.

176. Nunc ad propositum rediens [prosequor]. Cum jam de ejus sospitate a cunctis fere (quia multos incassum dies in tali opere consumpserant) desperaretur, et hoc aestuans animo suo agitaret abbas, [an] omitteret inceptum, quoniam frustra erat, an S. Joannis virtutem expectaret, qua saepe durando, in multis prospere usus fuerat, inquit senex provectae aetatis monachus quidam, Petrus nomine: Pace omnium dixerim, reverendissime Pater. Hunc nisi incolumem hinc abire si permitti censueritis, in totius monasterii dedecus esse dubitet nemo; cum luce clarius constet eum multis variisque [Col. 0881B] spiritibus impugnari. Eo utile honestumque duco (et idem vos spero ducere) [ut] nullo labore cum singulari tum universali victi, rei exitum etiam diuturnitate temporis praestolemur. Senis sententiam laudant et probant omnes.

177. Illico uni ex monachis imperat abbas, sumpta cruce Joannis sanctissimi, diu legendo, orando, si forte alio concedant, experiatur. Ad hoc mirum spectaculum undique Religiosi et saeculares cum confluerent, factus est numerus non exiguus. Cum igitur utrinque strenue pugnaretur, nec daemones in rem suam concederent, fessus fatigatusque monachus [quievit]. Conflictum subit alter, inde et alter. Demum servos suos miseratus Joannes, a Jesu gratia impetrata, facillime, unus diabolus post [Col. 0881C] alterum divino nutu, dato proprio nomine, alia adiere loca. Quorum nomina ex monachis quidam memoriae mandare curavit diligenter; inde in tanti facinoris memoriam in sacrarii pluteo recondita, diu conservata sunt: orto deinde inter finitimos bello, cum monasterii optima quaeque ad Pithiani arcem deportarentur, nescio qua gratia, una cum nonnullis aliis rebus amissa sunt. Igitur recuperata sanitate, Bartholomaeus ille una cum caeteris virtutem Joannis sanctissimi ad coelum extollere. Demum, sumpta a Patre monasterii benedictione, ad sua laeti rediere.

178. Petrus quidam Dominici, de Prati Veteris agro [(183) 1Kb] , qui daemonem incognitum per duos fere annos, ut ipse demum autumabat, habuit, ad hoc [Col. 0881D] Sanctae Mariae monasterium magna cum omnium admiratione, qua transibat, ob multa et varia, quae inepte agebat et dicebat, vi a suis ductus tandem fuit. Huic tantas vires daemon administrare, [ut] vinctus undique funibus, etiam a tribus viris fortissimis coram sanctissimi Joannis brachio haud sisti posset. Qui facile sospitatem omnium membrorum recipiens, tanti beneficii immemor, non solum suos pessimos mores, ut monachi monuerant, non mutavit, sed his et alios addidit multo nequiores. Eo divina justitia exigente, idem daemon una cum septem et quadraginta spiritibus malignis miserum [Col. 0882A] illum ingressus, adeo crudeliter eum torquere, [ut] frequens populus ad rem tantae tamque inauditae crudelitatis visendam, ex oppidis, villis, mapalibus, qua iter uti insanus habebat (aufugerat enim) concurreret.

179. Demum calliditate, multorum captus, vinctisque pedibus et manibus, non parva mortalium turba comitante, eum ad hoc S. Mariae monasterium traxere invitum: quod haud fecissent, ni bonus presbyter quidam, eorum infortuniis compatiens, precibus et orationibus tulisset opem. Hunc undique funibus septum, quidam ex nostris videntes, quem multo major, quam antea, turba hominum sequebantur, in admirationem et stuporem versi intro nuntiant quamprimum. Eo monachi sese in [Col. 0882B] diabolum expedire, arma spiritualia parare, nil hujusmodi negotio necessarium relinquere; odio enim diaboli, pudoreque sui, quia tam cito redierat, vehementer agitati [erant]. Verum mirum erat varios in uno corpore audire spiritus, non solum diversis linguis loquentes, verum etiam motus incompositos eodem in corpore dantes [videre]. Omnes enim, qui tanto talique spectaculo aderant (aderant enim complures etiam provectae aetatis Religiosi), se simile nunquam audivisse vel vidisse asserebant.

180. Dum igitur in sacrarium concursus omnium fieret, monachis cum S. Joannis brachio orantibus, princeps omnium daemon qui, ut supra diximus, miserum hominem solus prius invaserat, inquit: Suam promittat vitam deinceps justius se instituturum (ita [Col. 0882C] tamen [ut] dictis facta compenset) et nos omnes ibimus in rem nostram. Illico is [se] vitam in melius mutaturum, moresque suos pessimos correcturum fatetur. Hi itaque daemones parvo dato temporis intervallo, omnes una varios sonos emittentes, ita ut hominum multitudinem diceres, alio contenderunt. Incolumis ille jam factus, monitusque a sacerdote, per confessionem Deo adhaerere [statuit]. Habita suorum scelerum diligenti confessione, ipse et socii laeti et admirantes, virtutem Joannis sanctissimi ad aethera extollentes, in Casentini vallem, inde in patriam rediere.

181. Quamdam alteram matronam de Flaminiae partibus ad hoc S. Mariae de Valle Umbrosa venisse accepimus monasterium; et daemonem qui eam invaserat, [Col. 0882D] post multa cum ea habita certamina, sacerdoti, qui signum petebat, dixisse: Ubi alio contendendi tempus imminere cognovero, quod jamjam prospicio adesse, asinus rustici cujusdam qui de rupe descendens, hac iter habebit, congruum satis manifestumque meae discessionis signum, me tacente, dabit: pedes enim ejus adeo humi defigam, [ut] nec inde, nisi ferreis instrumentis relictis, evellere [quisquam] valeat. Hoc enim cum et ridiculum nec satis conveniens multis qui aderant videretur; ecce illico rusticus, ignarus hujus rei, opem requirens, ingrediebatur capellam, asserens asinum quem ducebat, [Col. 0883A] paulo ante ita pedes fixisse, [ut] nullis percussionibus, nulla vi ex eodem loco se movere aut vellet aut posset.

182. Quem diabolus imprimis paululum uti admirabundus intuens, inde cachinnans inquit: Pace fiat tua volo, rustice amicissime, asinum tuum pro signo fugae meae haberi; in hoc enim nihil, nisi instrumenta ferrea, amiseris; caeterum asinus una tecum iter peraget suum. His dictis, ejulans et stridens in rem concessit suam. Haec rusticus vera ducens, comitantibus nonnullis, cum eo, ubi asinum reliquerat, sperans ibidem inventurum, contenderet, asinumque jam procul a loco pascentem aspiciens, vehementer admiratus, S. Joannem virum sanctissimum dicere; praesertim quia, ut daemon dixerat, [Col. 0883B] eum nudatis pedibus omnibus aspexit. Illico itaque paululum commotus Florentiam [f. deest aliquid]; ii intro concessere, mulieremque, uti vita defunctam, in manibus excipientes nonnulli, tempus quietis operuere. Demum ad se rediens cum et locum admiraretur et homines, re cognita, Deo gratias agens, in patriam suam gaudens rediit.

183. Aliam de Pontenano oppido nobis relatum est venisse mulierem; et daemon, qui eam invaserat, ut plurimum solent, se cujusdam Liguris, cui nomen Beltramo, animam fuisse fatebatur. Quod quia impudens mendacium fuit, refellendum est, et sanctae matris Ecclesiae auctoritate retundendum, ut ignobile vulgus haec haud posse fieri sentiat, et ita ad veram religionem instruatur, et docti in vera [Col. 0883C] sententia roborentur; et eo probato, ad propositum revertemur. Imprimis Prophetae auctoritate probatur, qui inquit: Spiritus vadens et non rediens. Nihil refert quo eat, seu per acrem volitet se purgando, seu loca terrena inculta desertave seu non deserta incolet; seu nobis incognita, quod purgatorium dicimus, petat; in corpora amplius eum redire humana nefas et dicimus et ducimus. Praeterea nusquam gentium lectum est, ejusdem conditionis et naturae duas animas varias secum sentientes in uno corpore sedem habere. Potuissem et alias tum sacri Evangelii, tum divinarum Scripturarum in rei probationem sententias afferre: sed praeterea ne sermones quam historiam prosequi videar, satis est [Col. 0883D] [pro] nostrorum scientia, diabolos in hoc mentitos esse probasse. Verum si quid in animarum utilitatem, ut Officia, ut Gregorianas Missas, ut eleemosynas requirant, hoc inviti, Deo volente, agunt. Verum nunc ad inceptum redeo.

184. Cum igitur daemon diu et cruce et orationibus, [ut] alio contenderet, tormentis acribus afficeretur, demum, in propositis perseverans, in haec prorupit verba: Si isti diligenter res meas investigatas et inventas filiis meis restituere curabunt, ibo in rem meam. Si eorum solita perversitate ducti, omnia malle quam rem restituere [pergant], etsi nunc coactus alia adivero loca, alias rediens, plures mecum ducens socios, pejora tormenta eis inferam. His auditis, miseri illi parti suae timentes inquiunt: [Col. 0884A] Da viam aggrediendi rem, si potis es, et quod dicis executioni mandare curabimus diligenter. Adhibeatur oro, inquit daemon, qui, quae dixero, litteris det: volo enim res meas more gentium publicis legare codicillis. Illico accersito scriba, qui tunc forte domi monasterii rem cum abbate curaret, ex voto et ex sententia sua, daemon res, causas, opera, dies, creditores debitoresque in rei fidem aperiens, quid filiis, quid ecclesiae, quid caeteris reliquerat, per scribam memoriae proditum est. His peractis diligenter, daemon ceu fumus evanuit. Inde nec mulieri illi, nec alteri ejusdem domus detrimentum ausus est inferre.

185. Verum supradicti Beltrami necem, quo res magis magisque in aperto sit, uti accepimus, paucis [Col. 0884B] aperire non abs re visum est. Hic more illius gentis has nostras pro se, atque etiam pro suis petiit regiones: noverat enim aliquid architecturae artis qua aestivo tempore una cum suis non parvam sibi pecuniam congerebat; quem quidam perversi homines de Pontenani oppido, ea cupiditate pecuniae illecti, observare; vias et itinera ejus diligenter hoc animo, ut interficerent, explorare. Quadam igitur die, dispositis insidiis, eum in secretiori loco horrentis umbrosique nemoris non longe a Pontenano aggressi obtruncavere, [et], sublatis furtim pecuniis, inhumatum quamprimum abeuntes, ne res indiciis pateret, reliquere. Hinc daemon divina voluntate, unam, ut audivistis ex ipsorum mulieribus, tormentis afficiens, rem omnem aperuit. Patet igitur [Col. 0884C] mortales non suis semper sceleribus, verum interdum aliis rebus nobis incognitis torqueri: et ita id esse de caeco nato, Christi Jesu Evangelia declarant; quem talem neque sua, neque parentum scelera fecerunt, sed tantum, ut Dei opera per eum mortalibus patefierent. Verum nunc ad reliqua.

186. Puellam quamdam de oppido Pomini ad hoc S. Mariae monasterium venisse accepimus, quae cujusdam domni Simonis de Revezzanno soror extitit. Vivit presbyter ille adhuc, in decrepita tamen aetate constitutus. Verum daemon, qui eam invaserat, animam cujusdam viri Mazzantis se esse asserebat, qui a quodam nequam in alearum ludo sica fuerat necatus. Hoc ita esse nitebantur [affirmare] [Col. 0884D] qui aderant omnes. Instabat tamen sacerdos, multas in medium sententias virorum, virtute et doctrina praestantium, afferens, quibus ostendebat, quamprimum animae hominum exirent corporibus, ire quo meritae sunt; amoena scilicet loca, vel tetra et inculta, ad purgationem seu ad aeternos cruciatus, petere, nec aliena corpora ingredi. Caeterum illos esse spiritus malignos, qui a cunabulis hominibus, si tepore et ignavia viri esse desinant, ad varias inferendas tentationes dantur. Nec mirum, si eorum nomina proferunt, si virtutes vel vitia praedicant, quibuscum commercium et familiaritatem ab ipsis habuere primordiis. Vix ipsis ita esse persuadere poterat: rustici enim more suo, quo minus quae dicuntur intelligunt eo magis admirantur: [Col. 0885A] et cum alicui sententiae aures jam praebuerint, non nisi cum maxima difficultate ab ea divelli possunt. Fit hoc praesertim, quia durae cervicis sunt, et fere expertes rationis.

187. Caeterum cum diu diabolus, ut exiret, aliovorsumve contenderet, fatigaretur, et ipse totis viribus, ne discederet, instaret, demum virtute Joannis beatissimi in haec verba prorupit: Contendam alio, si pro illius Mazzantis anima et orationes fiunt et preces. Hi id se facturos omnino asseverantes, inquit ille: Videte ne mentiti inveniamini: pejora enim posthac, Deo volente, vobis inferrem tormenta, si pro eo orare verbis tantum promitteretis; re autem ipsa alieni, ac si nihil ad vos pertineret, extraneique inveniremini. Fiet, fiet, inquit sacerdos; [Col. 0885B] et si caeteri a pio opere desisterent, do fidem me facturum; tu tantum da locum Spiritui sancto, et abi in rem tuam. His finitis, illico terribilem tartareamque vocem daemon emittens, puellamque semidefunctam vita relinquens, ceu fumus, evanuit. Inde paulatim illa vires resumens, re cognita, Deo et S. Joanni gratias agens, laeta cum suis in patriam rediit, oblatis imprimis quibusdam pecuniis, anima Missae Gregorianae in monasterio celebrarentur.

188. De Senarum partibus mulier ad S. Mariae de Valle Umbrosa monasterium ducta est; cui daemoni, qui eam invaserat, dum domnus Benedictus, qui postea S. Mariae de Cuneo monasterio praefuit, [Col. 0885C] more suo temere et inconsiderate contumeliosa et convitiis plena verba daret (ita ut quandoque fit ab imperitis, dum ipsi daemones interrogati moram longam in respondendo faciunt), hoc, videlicet ita sibi insulse et inepte et temerarie conjurationem et exprobrationem fieri, daemon aegerrime ferens, tandem vultu truci terribilisque occulis se in cum. Benedictum convertens, inquit: O omnium monachorum pestifere, omniumque stultorum stultissime. Quid tibi vis? Quorsumnam haec tua fatuitas? Me parum considerate absque ulla supplicatione, seu devotione arguere, corripere et conjurare audeas? Agiturne sic, o omnium insanissime, an quadam cum religione et timore? Abi quo dignus es, in crucem tuam et pueros cernentes prostitue: [Col. 0885D] et si tua solita improbitate perrexeris sceleratissime, tua coram omnibus pandam vitia: nondum plene, qualis sim, pernosti.

189. Benedictus igitur ille monachus, quem malarum rerum conscientia forte instigabat, non parvo timore correptus, veritus pejora, si pergeret, timens, pavens in monasterium concessit. Cui officio monachus, qui succedebat, his quae daemon in eum maledixerat cognitis, scelera sua imprimis alteri ex sacerdotibus monachis devote aperiens, et acta, quae sibi injuncta fuerat, poenitentia, illuc, ubi daemon erat, concedens, dimisso vultu et voce supplici, daemoni, ut exiret, in nomine Domini Jesu, et gloriosae semperque Virginis Mariae meritis, et S. Joannis, imperare. Cui daemon: Istud est sapere; ita nos, [Col. 0886A] ut tu, in Dei virtute et submisse conjurare; non, ut ille insanus paulo ante, verbis tumidis, inconcinnaque voce exclamare, et superba et minime hoc in loco et tali in officio condecentia proferre. Eum profecto, ni fallor, ita castigatum, ita mansuetum reddidi, ut posthac facile perspiciet qua cum reverentia et religione divina omnia a mortalibus peragenda sint. Cedam igitur, nam hic diutius esse, etsi vellem, tamen S. Joannis virtus prohibet.

190. Caeterum cum maxima pars diei in hujusmodi conjuratione peracta [esset], et sacerdos nihil proficere se intelligeret (quia verbis discessio a diabolo nuntiaretur, caeterum reipsa acrior instare), optimum factu ratus, in diem alteram certamen cum diabolo differre, et interim supplicationes pro ipsius [Col. 0886B] mulieris salute a singulis monachis fieri, tristis abiit. Eo postridie monachi de more summa cum reverentia illuc bini et bini cum S. Joannis brachio euntes, tandiu illic canentes et orantes mansere, quoad diabolus, omni auxilio destitutus, non sine mulieris detrimento concessit quo dignus erat. Mulier illa membris corporis capta, diu ipsius officio fungi haud potuit. Demum vero Jesu Christi gratia, et B. Mariae et S. Joannis precibus in pristitinam gratiam restituta, felix et valetudinaria deinde vitam duxit.



PARS XV.

191. Monachum etiam hujus monasterii, cui nomen erat Paulo, qui, etsi in decrepita positus aetate, vivit tamen adhuc, daemon, ut infra suo ostendetur ordine, [Col. 0886C] magnopere perterrefecit. Hic enim nonnullis quodam vesperi detentus negotiis, dormitorium extra sine Superioris sui missione quiescere ausus, cum jam ad id esset [ut] cubile ingrederetur (horresco referens), sibi adesse umbram hominis teterrimi visum est; cui, ut referre solitus erat, truces oculi, os ignivomum, nares hiulci, barba promissa, et in morem hirci inculta, efferaverant speciem oris. Qua insolita visione ingenti metu correptus, et adeo omnibus corporis membris captus, [ut] nec Christianorum more signo crucis sanctissimae se munire posset. Quid? quod nec lingua satis suum officium ageret. Miser itaque ille [cum] tanto talique in discrimine corporis, et, quod pejus, animae [Col. 0886D] positus, quo se verteret, quem in sui praesidium invocaret, nesciret, et jamjam daemon lectulum, tartaream flammam evomens, teneret, tremebundus et lacrymans toto corde, quia lingua haud posset, sese gloriosae Virgini Mariae, sanctoque Joanni commendans, salutem suam in eorum manu tradens, tantum mortem aeternosque cruciatus evadat orare.

192. Demum daemon, cum neque quod intenderat efficere posset, quia Joannis sanctissimi virtute frangeretur (nam monachum illum se suffocare [voluisse], ipse daemon postea primo mane, ubi huc contendit, referre solitus erat), eo aegerrime id ferens, fulcrum lectuli ira concitatus, per pavimentum prius trahens, in rem malam male olens concessit. [Col. 0887A] In eo itaque tam aspero negotio monachus ille non minus animo demisso post daemonis discessum, ac dum aderat, fuit: nam reliquam partem noctis insomnem, ut ipse narrare solitus erat, orans et tremens duxit; veritus semper ne, si etiam paululum quoddam ab incepta oratione desistoret, communis omnium hostis daemon pejor acriorque rediret: quod haud fecit; precibus enim et meritis sanctissimae Dei Genitricis et Virginis Mariae et Patris Joannis beatissimi, perfidus ille Satan procul abstitit.

193. Summo igitur mane, quidam a daemone captus, de villa quae vulgato nomine Thosis dicitur (abest enim ab isto S. Mariae monasterio fere per tria millia passuum), huc vi multorum comitantium [Col. 0887B] ductus est. Cum igitur more solito monachi omnes ordine suo circumpositi canerent et orarent, ille, quem daemon invaserat, omnibus prius monachis lustratis, in eum daemon, qui praeterita nocte visionem illam tam terribilem viderat, oculos defixit; inde, parva data mora, ingenti voce inquit: O amice, quod in ista praeterita nocte a me passus es, tibi merito accidit, quia, ut inobediens et perversus, foris, dum alii quiescunt, fuisti; cave posthac: nisi enim ex intimo corde orasses, alteris, mihi crede, de te exemplum dedisses. His dictis conticuit. Monachus vero ille, inde quid sibi evenerat, compluribus enarravit. Pergentes igitur Religiosi viri nunquam a pio opere destitere, quoad daemon [Col. 0887C] ille, S. Joannis virtutem amplius ferre non valens, in rem malam, tartaream emittens vocem, concessit.

194. Videant igitur Religiosi omnes tum monachi tum fratres, dicantque exemplo miseri istius, qui jugo obedientiae colla praebentes ob Jesu Christi amorem animarumque suarum gratiam obsequendam, omnibus, quae videbantur in saeculo possidere, postpositis et abjectis, Patribus et Abbatibus voluntatem vovere suam, quid periculi discriminisque immineat eis [qui audent] rebus injustis haud auscultare, tum interdum mala cupiditate illecti, a recto itinere divertentes, devios sequi anfractus etiam, et, quod intolerabilius est, praecepta Benedicti Patris, aliorumque sanctorum Patrum spernere, et inculta quaedam et devia sequi. Memorare possem [Col. 0887D] nonnullos tum nostrae tum alterius Religionis Fratres, qui mentis oculis excaecati, ea quae coram Deo et sanctis ejus polliciti sunt non servantes, imo, quod pejus est, propriae religioni mala inferentes, et, quod dictu nefas est, praetextam et habitum projicientes, et vitam non modo non religiosam, sed lenonibus turpiorem ducentes, demum judicio divino exitium dignum eorum moribus invenientes, imprimis plerumque magnis ordinibus pessumdatis, in barathrum inferni demersos, ni me a res longius ab incepto traheret, et alio tempus maturare festinaret. His igitur dimissis, ad S. Joannis miracula deveniamus, quae, ut alias dixi [plurima sunt]. Si sigillatim in singulis ejus felicissime actis miraculis immorari vellem, tempus quam res maturius me [Col. 0888A] desereret: catervatim enim se offerunt. Quamobrem quamplurimis praetermissis, quaedam signa magis celebrata, quo potero ordine, ostendam.

195. Ad hoc S. Mariae monasterium de partibus Flaminiae anum quamdam, a daemone captam [intellexi], vi affinium aliorumque [fuisse] ductam, qui re insolita, ut mos est, excitati comites sese tanti tamque ardui itineris sponte praestiterant. Qui quidem daemon, qui eam invaserat, tanta arte tantaque calliditate simulandi et dissimulandi, bone Jesu! instructus [erat], ut ei vel nullus nequam spiritus, vel pauci similes, mea sententia inter homines, per acrem volitantes reperiantur: qua arte, de more cum cruce a monacho quodam in diaconatus officio constituto conjuraretur, ita usus est, ut quivis tali [Col. 0888B] in re etiam longe expertus affirmasset mulierem illam a nullo iniquo daemone occupari: nam S. Mariae Angelicam salutationem, orationem etiam Dominicam summa cum devotione, oculis demissis, voce supplici dicere; per se (quod incredibile videtur), signum crucis edere; et ne lectori fastidio sim, omnia devotionis signa, quae a quovis catholico viro fieri possunt, in anu illa esse.

196. His itaque signis cum etiam monachi omnes fallerentur, eam veluti sospitem arbitrantes, affines ad solitum hospitium, monachi intro rediere: cibo potuque corporibus paululum refocillatis, quia jam diei extremum erat, discessum in diem posteram paravere. Cum igitur jamjam tenebrae nostram cooperuissent regionem, opera et arte daemonis [Col. 0888C] mulier corporis necessitatem simulans, seorsum ivit. Quae ubi intellexit, se a nullo videri posse, cursu quam rapido, daemone vires administrante, ad flumen, quod Micanum dicitur, usque (distat enim a monasterio fere per duo millia passuum), nulla data requie, appulit. Inde ripam fluminis ascendens in aquae altissimae pelagum sese praecipitaret hortabatur daemon; caeterum S. Mariae et S. Joannis meritis, divina bonitas ei opem ferens, a tanto tamque nefario facinore prohibuit.

197. Cum interim sui per quemdam monasterii subulcum, qui sero domum repedarat, causa et itinere cognito, propere flumen petere; et quo propius loco accedere illi, eo daemon magis ingeminare, instare [Col. 0888D] [ut] sibi mortem conscisceret mulier. Demum capta, orabant suis iret pedibus; verum cum hoc frustra esset (se enim illic pernoctare velle affirmabat), hi ira aegritudineque permisti eam nec amplius, etsi mater [esset] perferre valentes, ipsius manibus a tergo vinctis, daemone silvam ululatibus clamoribusve implente, ad hoc S. Mariae monasterium traxere invitam. Postridie vero monachis ex more cantantibus et orantibus, non multo consumpto tempore, daemon amplius S. Joannis virtutem non ferens, veram paravit fugam; discerpens enim imprimis ferociter mulierem, inde torve terribiliterque exclamans, in rem concessit suam. Igitur mulier, recuperata sospitate, laeta cum suis patriam revisit.

198. Memoria mea de Valle-Casentini de agro [Col. 0889A] Ceticae, tum viri tum mulieres capti a daemone ad hoc S. Mariae monasterium vi ducti fuere complures, qui quidem memorabiles extitissent; sed quia et tempori et volumini modum statuere volo, caeteris praetermissis, hoc uno in praesentiarum contenti erimus. Puella quaedam, Catharina nomine (si rite audita recordor), per plures dies ante S. Joannis festum huc funibus vincta (nam a pessimo daemone torquebatur), deducta est. Quae, etsi in itinere, ut multi, propter loci sanctitatem, pristinae reddita est sanitati, tamen comites diaboli calliditatem dolosque verentes, monasterium hoc imprimis [adierunt]; inde quamprimum domum repedare consilium fuit. Igitur ubi venere, per crucis experimentum eam tunc convaluisse liquido patuit. Eo in patriam ipsa die rediere [Col. 0889B] quamprimum.

199. Verum nescio qua gratia factum sit [ut], non multis consumptis diebus, eam iterum daemon ferocius solito torqueret. Eapropter, ne importuni et molesti, si quamprimum ad hoc S. Mariae monasterium rediissent, haberentur, in sanctissimi Joannis festivitatem, quae haud procul erat, sui distulere adventum. In ipsius igitur vigilia vix, diabolo totis viribus annitente, huc eam traxere invitam. Verum cum ea ipsa die qua venerat haud liberaretur, postridie primo mane, ne tantae festivitati esset impedimento, cum undique mortalium concursus ad tale spectaculum increbresceret, cuidam monacho presbytero parum caute seu devote legenti inquit daemon: Abi hinc quo dignus es, hypocrita; et pisces [Col. 0889C] quos furtim sustulisti, talique in angulo celasti, cura quamprimum oeconomo reddantur.

200. Forte fortuna fuit, dum haec contumeliosa verba in miserum monachum illum diceret daemon, [ut] oeconomus, alium quaerens socium, transitum illac haberet. Cognito igitur, diabolo volente, furto, laetus clam quamprimum inde ad angulum abiens (quia in conjecturis sagacissimus erat), ubi daemon dixerat, piscibus inventis, coquo reddere curavit. Haec et mihi et nonnullis aliis monachis ille, cui tunc jussu abbatis et cellulae vinariae et coquinae cura esset, sublato tamen nomine auctoris, omnia retulit jocando: demum fatigatus a nonnullis et auctoris nomen aperuit. Praefatus vero monachus, qui [Col. 0889D] daemonem conjurabat, etsi imprimis, his auditis, erubuit paululum pavitque, tamen, ne fidem rei faceret praesentibus, si illico inde abiisset, perrexit humilius et supplicius quam antea fecerat, legendo.

201. Inde alter monachus, qui nunc monasterio S. Mariae de Fonte Thaonis [(184) 1Kb] praeest, curam conjurandi daemonis accipiens, multo opere frustra consumpto, demum indignabundus abiit. Meridie vero cum more solito catervatim cujusvis conditionis tum virorum tum mulierum turba non parva, admiratione [Col. 0890A] et stupore percussa, undique confluerent, optimum factu credentes, qui tunc aderant, abbates (aderant enim complures) in conjuratione S. Joannis brachium adhibere; jussu Patris majoris convenientibus monachis, reliquisque cum Religiosis, tum sacerdotibus (is enim dies fere per universam Etruriam celebratur summa cum devotione et religione), effertur brachium.

202. Cum igitur utrinque summa vi certaretur, ille pro suo commodo, hi pro Christi Jesu gloria, tandem daemon discessum suum adesse sentiens (nam virtus Joannis sanctissimi eum urgere, compellere), mulieri puellae infensus, [eam] humi quam crudeliter consternens, inde etiam discerpens, tartarea demum emissa voce, in rem suam malam concessit. [Col. 0890B] Ea igitur puella diu humi prolapsa, uti vita functa jacens, demum admirabunda surgens, oculosque circumferens, parentes, ubinam gentium essent, et quid turba hominum, quid sibi Religiosi illi vellent, inquisivit. Cui rem omnem aperientes, actis gratiis Deo et Virgini Mariae ac S. Joanni, iter in patriam parant; quam secuta est turba propria tum affinium tum propinquorum laeti, quia eis prospere successerat.

203. Quo cognito miraculo, omnes alii etiam, qui tantae interfuerant festivitati, Joannem sanctissimum ad sidera extollere, obviam venientibus omnibus rem tanti facinoris aperire. Ita Joannes beatissimus clarior haberi. Sed libet in calce hujus prodigii eos appellare, qui etiam hac tempestate pluris corpus [Col. 0890C] quam animum faciunt, [ut discant] quid discriminis periculive his divina tractantibus immineat, nisi prius sua mala facinora per diligentem confessionem alteri ex sacerdotibus aperuerint; vel saltem corde contrito et humiliato ea retractare curarint; cum sacra carmina decantent: Cor contritum et humiliatum Deus non despiciet. Verum nunc ad reliqua.

204. Aliam de Vulterris [(185) 1Kb] mulierem accepimus ad hoc S. Mariae monasterium pro sospitate recuperanda venisse: nam eam tres pessimi invaserant daemones. Cum diu ipsi daemones non darent gloriam Deo [et] frustra conjurarentur, desperatis illis, [qui comitati fuerant, imperatum est ut] postridie, ni curaretur, in patriam redire curarent. Visum est [Col. 0890D] [interim] mulieri, monachum quemdam reverendum nocturna visione sibi cum cruce in manibus astitisse. Quae indicia et signa sanctissimum Joannem fuisse declarant. Qua visione insolita mulier perfusa horrore, inquit ille: Ne vereare, obsecro, mulier, mihi crede, postridie liberaberis: modo auxilium Dei, Virginis Mariae matris ejus fide integra poposceris. His dictis sublimis abiit.

205. Ubi igitur summo mane surrexit, viro suo visionem illam studuit enarrare; ille illico abbati Ducatur iterum in ecclesiam, inquit abbas: spero [Col. 0891A] enim S. Joannem, qui in visione sibi apparere dignatus est, non defuturum in tempore opportuno. Quod equidem et reipsa probatum est. Nam, monachis cum S. Joannis brachio devote orantibus et canentibus, hi tres daemones unus post alterum, dato non parvo temporis spatio, in rem suam malam concessere. Verum hoc memoria dignum: quia uno liberata daemone, paulatim et corporis vires et sanae mentis officium sumere [coepit]; adeo tertio abeunte daemone, ipsamet Deo gratias agens, orationem tam eleganter dicitur habuisse, ut omnibus et gaudio existeret et admirationi. Vir suus, locuples cum esset, viso tanto prodigio, multum pecuniae offerens, humiliter ab abbate petiit, in tantae rei miraculum, ut id et S. Joannis quaedam in vita sua feliciter [Col. 0891B] acta in parietibus ecclesiae monasterium extra sitae pingerentur. Quo benigne impetrato, laeti in patriam rediere. Quae pictura etiam hac nostra tempestate ipsis in parietibus demonstratur.



PARS XVI.

206. Figulus quidam de Cancelii oppido, cum suam pessime vitam instituisset, [a daemone obsessus est]. Nam, ut alia sua malefacta omittam, expertem etiam alicujus minimae misericordiae a viris fide dignis accepimus; adeo ut inopes domum suam pro alimonia petentes virgis, convitiisque et contumeliosis verbis insectans, procul esse cogeret. Si quis in petendo, ut eis mos est, importunior procaciorve extitisset, baculo petere, ita [ut] qui semel domum [Col. 0891C] adierat suam, amplius non rediret. Hunc magis sibi quam aliis immitem et crudelem daemon pessimus divino judicio invasit, et tot tantisque eum affecit tormentis, ut pene, dum ad nos delatus est, exanimis existeret. Aiebant et comites: Ubi primum monasterii prata adivimus, tum diabolus magis solito vexare, in varias partes torquendo trahere; ita ferociter ut sibi infensis de se compassionem misericordiamque praeberet. Pro se etiam quisque nostrum pejora verentes, Jesum Virginemque Mariam matrem ejus orare; sancti etiam Joannis opem saepius et saepius efflagitare.

207. Demum daemon postquam sensit virtutem Joannis sanctissimi adesse, [cum] nec miserum illum, ut concupierat, suffocare, neque gratiae Joannis [Col. 0891D] beatissimi refragari posset, alio indignabundus contendit. Post daemonis discessum, eum fessum corpore trahentes ad hoc S. Mariae monasterium deduxere. Verum quia jam laborabat in extremis Deo animam ejus commendare, quam conjurare, optimum factu visum est: vix enim animae ritu et ordine ecclesiastico commendatione facta, diem clausit extremum. Cujus cadaver tristes et moesti jumento in patriam tulere. Proh bone Jesu! constat daemonem invitum ab eo abiisse, profuisseque illi misero Virginis Mariae et S. Joannis merita et preces, quia in tanto corporis et animae discrimine haud defunctus est.

208. Libet in calce hujus tam metuendi facinoris et stupendi eos castigare qui diuturna Domini Jesu [Col. 0892A] abutuntur patientia; qui malunt severum Judicem quam pium experiri patrem; qui hac brevi cruciatibusque plena frui vita potius optant, ea aeterna omnibus referta voluptatibus: cum, etsi perperam flagitioseque vixerint, tamen veniae via patet, si, dum tempus datur, dum spiritus hos regit artus, ad ipsum Dominum Jesum, qui eos creavit, suo cruore redemit, sua ingenti patientia tolerat, benignitatis et. misericordiae plenissimum fontem supplices et humiles redire voluerint. Sunt tamen qui male sibi consulant, qui summum bonum in voluptate ponunt, qui, ut divinae Scripturae volunt, malis intolerabiles paratos cruciatus, bonos vero aeterna praemia pro virtutum mercede habituros pro ridiculo habeant; qui errore seducti, mala voluptate capti, ad loca illa [Col. 0892B] tetra inferiora et subterranea, inculta et formidolosa, demum demerguntur.

209. Sunt qui parti suae malum veriti, Deum unum, justum, misericordem piumque ducant; tamen nimium freti bonitate divina haud emendantur; imo in dies, quod pejus est, licentiae quaedam major ad vitia fenestra patet. Hi quidem, ut plurimum falsa spe decepti, apud inferos variis cruciantur torturis. Sunt etiam nonnulli qui et dicant et sentiant Deum non omnes, sed quosdam hac in vita punire scelestos; eo sat esse in extremo vitae Domini Jesu implorare clementiam. Hi profecto longe falluntur, vitae suae exitus, quos ignorant, securos ducentes. Cum etsi longam vixerint vitam, in fine ipsius nil securi [Col. 0892C] est, cum hinc mundi hujus amor, inde malarum rerum conscientia, alia ex parte daemonum truces aspectus, aeterna mala minantur, vexent turbentque adeo, [ut] mens et animus nullo modo sedari, Jesuve reminisci possint. Hinc itaque excaecati perpetuis cruciatibus traduntur. O nos felices fortunatosque, si vel inviti, vel, quod securius esset, e Domino Jesu per varios casus, vel a nobis sponte poenas nostrorum scelerum inpraesentiarum daremus, ut eas aeternas evadere possimus. Verum ego a tramite paullulum diverti, dum hujus nostrae aetatis ingratitudinis malorumque morum piget taedetque. Nunc ad reliqua.

210. Eodem fere modo, quem nunc supra diximus, alium de agro Aretino invaserat daemon; [Col. 0892D] quem ad hoc S. Mariae monasterium super jumentum cum adduxissent affines, adeo corporis nimia, ob varios daemonis, quos in itinere pertulerat, dum invitus huc contenderet cruciatus, debilitate detinebatur, [ut] nullo in loco, nisi in lecto prostratus quiesceret. Eo optimum factu visum est, [ut] eodem in loco, ubi corpus stratum habebat, cum S. Joannis cruce conjuraretur. Quod cum ex sacerdotibus unus ex praecepto abbatis id agere curasset, mutus illico effectus daemon, fere per horam, ut responsum daret, precibus, minis, conjurationibusve ullis haud flecti potuit. Demum in iram diuturnis conjurationibus versus inquit: Non hinc discedam, nisi pro anima talis viri defuncti mortuorum Officium solemniter fuerit adimpletum. Polliciti sunt, qui aderant, [Col. 0893A] affines, se id, ubi primum domum contendissent, executioni mandaturos, si alio iret. Ibo Officio expleto: nam vos novi, o pessimi rustici, nulla vel pauca, beneficiis acceptis, praestare promissa. Cras fiet, inquit sacerdos. Cras discedam, inquit ille. Quid multa? solemniter devoteque postridie defunctorum celebrato Officio, nihil hominem laedens, in rem suam malam abiit daemon.

211. Verum rei exitum parum animadvertatis oro. Cum enim tunc his rusticis pecuniae deessent, in S. Joannis festivitate se ad hoc S. Mariae monasterium venturos, tresque libras nummorum pro ipso Officio, sacrario oblaturas, promisere. Minime, inquit sacrista: sat enim est, si tantum pecuniae, quantum in cera accendenda exposuimus, persolvatis. [Col. 0893B] Papae! quid dicitis, Pater! non tres tantum, sed et quatuor ad minus dabuntur. His dictis laeti discedunt, licet aliter animo ac verbis polliciti fuerant cogitantes: et ita esse, re ipsa probatum est. Caeterum, o humana nobis atrox superbia! o praesumptio vana! o ambitio quam caeca semper! Dum Deum sanctosque ejus irridere putamus, nos irridemus; nobis laqueum foveamque paramus; in nos nostrae reflectuntur sagittae. Quod equidem multorum, sed praesertim horum exemplo patuit, His igitur non in ipsius S. Joannis festivitate solum, sed anno expleto, quod polliciti [fuerant,] minime servantibus, ille, quem captum a daemone huc duxerant, obiit. Si tamen iterum daemon eum invaserit, [Col. 0893C] parum compertum habemus; vita vero functum a quampluribus ejusdem loci fide dignis accepimus. Inde aliud miraculum, quod fratres sui germani, totaque domus extremam miseramque vitam ducunt, cum eis saepius etiam res familiaris ad necessaria desit.

212. Nec multo hinc procul mulier quaedam, cujus pater et fratres nostram incolunt possessionem, a daemone capta extitit, quam affines, multis ex finitimis comitantibus, non sine magno sui imprimis discrimine, aliorumque labore, deinde ad hoc S. Mariae monasterium traxere invitam: cum enim daemoni grave molestumque esset cum Joanne beatissimo habere conflictum, saepenumero [ut] mulierem illam de mulo ad terram detruderet, dum huc irent, periculum facere conatus est; nec valuit [Col. 0893D] tamen, tum divina gratia id imprimis volente, tum et [iis] qui aderant, eam [conantibus] observare diligenter.

213. Cum igitur in Sanctorum sepulcro a monacho religioso cogeretur dare responsum (nam [daemon nitebatur] mutum se simulare), in haec tandem prorupit verba: Quid tu tibi vis? Quid a me quaeris? obtundis, tametsi audio. Nil aliud nisi exeas, abeas, inquit monachus. Lubens abibo, tunc [ait] daemon: hos enim cruciatus [ferre] amplius non valeo. Caeterum hoc non fiet, nisi pro anima avunculi sui missae dicantur Gregorianae. Se id acturos affirmant omnes, praesertim affines. Missae hoc in monasterio [Col. 0894A] dicentur, ait monachus. Tunc daemon in affines suos truces oculos convertens, inquit: Nisi dictis facta compensaveritis, me iterum in hanc rediturum persuadeatis volo. Missae dictae sunt. Mulier vero, quae adhuc vivit, hactenus semper illaesa fuit. Caeterum haec diabolus, quia ab initio mendax fuit, et in veritate non stetit, Domino Jesu volente, dicit, facitque.

214. Etiam non hoc duximus praetereundum, quonam modo quaedam mulier de monte Miliario [(186) 1Kb] , a daemone et incantationibus, quas vulgo malias [(187) 1Kb] appellant, S. Joannis precibus fuerit liberata. Haec itaque nunc anus, tunc puella, cujusdam iniqui, ut fertur, presbyteri herbis quibusdam, diabolici additis verbis, a daemone ita torqueri, [Col. 0894B] [ut] mente sanisque sensibus privata penitus videretur. Quid misera agat, quo se vertat, quem Sanctorum in sui auxilium exposcat, cum sui juris non esset, ignorabat. Demum orantibus suis, S. Joannes, cujus devota a teneris annis extiterat, in mentem venit; cujus gratia illustrata haec lacrymans effudit: O Joannes beatissime, Jesu familiaris et amice, tuam respicias ancillam, in tot tantisque aerumnis et miseriis, suis peccatis positam: oro, non peccata consideres mea, non meorum etiam; sed devotionem, quam tibi toto corde semper exhibui: velis, Pater sanctissime, tuis apud Jesum Virginemque Mariam precibus impetrare, [ut] hac truci intolerabilique poena liberata, valeam more [Col. 0894C] solito et melius et devotius tibi sanctas orationes ac devotas mittere; monachis conversisque omnibus tuae Religionis solitum exhibere cum charitate hospitium. O mira et stupenda in sanctis gratia! o ineffabilis in eis dignitas et potestas! o Domini Jesu verba verioribus vera, qui inquit Apostolis suis: Et majora horum facietis: ita vos miremini.

215. Illico, ea parva oratione habita, adeo convaluit, adeo in pristinam rediit sospitatem et incolumitatem, ut melioris sensus ac antea, et majoris existeret pulchritudinis, Visum est tamen utilius et securius, etsi, ut diximus, ad plenum convaluisset, tum affinibus, tum omnibus, ad hoc S. Mariae monasterium usque una cum ipsa ire. Huc igitur summa cum fide et reverentia venientes, eis S. Joannis [Col. 0894D] brachium, audito tanto miraculo, devote ostensum est. Eo igitur osculato, in patriam laeti rediere.

216. Sed etiam hac nostra tempestate operae pretium est eam advertere diligenter; qua fide, qua caritate, quo vultu hilari, jucundaque fronte, quam opipare non hujus monasterii tantum, sed totius etiam Religionis excipiat tum monachos tum conversos. Ubi primum eos transeuntes domum juxta audit vel videt, ita annis obsita, aetate confecta, prosilit in viam, orat, vexat, trahit, [ut] suam ad quiescendum ingrediantur domum. Expertus loquor: haec enim nisi de pietatis fonte fieri, et quia accepti beneficii memor [est], dubitat nemo. Proh bone [Col. 0895A] Jesu! quantum interest inter hanc mulierem et eum, cujus gratia hoc in monasterio, ut paulo supra diximus, defunctorum celebratum est Officium. Haec illam quam non est pollicita, quotidie exhibet misericordiam, illius vero affines nec quod monasterium exposuit persolverunt. Quid mirum, cum de leprosis mundatis Jesus Christus dicat: Nonne decem mundati sunt, et novem ubi sunt? Non est inventus qui rediret et daret gloriam Deo, nisi hic alienigena. Nunc ad reliqua.



PARS XVII.

217. Non dies, ut aiunt, sed annus me deficeret, si ommes homines, quos propriis oculis vidi, de agro Ceticae aliisque finitimis locis, tum daemone captos, tum ex aliis infirmitatibus laborantes, qui istud [Col. 0895B] S. Mariae adiere monasterium, connumerare vellem. Proh bone Jesu! ausim dicere, ferme singulis [mensibus], horrida tamen dempta hieme, non unam tantum mulierem, verum nonnunquam tres, quatuor; interdum etiam et viros et cujusvis conditionis mortales, hoc S. Mariae monasterium adiisse: ita ut nobis admirationi taediove existerent saepe: nam una vel unus [vix erat] liberatus: ecce de improviso alteram vel alterum, et haec et nemora rupesque omnes et concavas valles rusticis tartareisque vocibus complentem.

218. Verum cum annuatim, dum in eam concederent, Salvatorem quemdam, nostrae religionis monachum presbyterum convenirem (nam ipse omnibus, praesertim monachis aliisque Religiosis et [Col. 0895C] vultu et rebus ipsis amicabilem se praebere), saepius in hujusmodi verba inter alia cum ipso incidi: Unde, Salvator, tot ad nos de hac provincia magis quam de aliis confluunt homines? Nescio, inquit ille, nisi forte quia hujus villae magis liberales et securiores caeteris existunt finitimis. Nam ut caetera omittam, soliti sunt filias suas, tum puellas maritatas, tum nubiles, sine comite ad nemora, ad pascua, ad prata, pro lignis, pro pascendis bobus, pro feno, proque aliis necessariis, quavis hora [mittere], nil verentes, non lupos, non ursos, non juvenes cereos ad carnis aliarumque malarum rerum voluptates: eo fit saepius [ut], cum nonnunquam sero, interdum vere obscura nocte domum repedent [Col. 0895D] (nosti enim mulierum et praesertim puellarum virginum naturas adeo timidas esse), si arbores, foliumve, plantasve novellas motas vento, vel parva etiam aura flante, viderint, illico retro metu redeant. Cui ego: Multas tamen a daemone captas huc venisse vidi et audivi. Ita est, inquit ille: fit enim nonnunquam arte diaboli, [ut] post metum sequatur eos praecipue in mulierem. Verum quamplures semifatuae vel alio morbo fatigatae, illud nostrum S. Mariae, ut tute ipse scis, quaesivere monasterium.

219. Ad hoc haec etiam addidi: Mea sententia [Col. 0896A] [ut] se, te, nosque his oneribus levent, hoc optimum factu censeo: te persuadere illis [cupio, eos] facile posse his posthac liberari periculis, si devote et fideliter annuatim S. Joannis agant commemorationem. Illico laetus ille hoc idem approbans, inquit: Nunquam audivi melius ad hoc consilium dari: quapropter accingar. Postridie autem ego patriam revisi meam; ipse vero huic negotio intentus, quampluribus de primoribus populi rem enarravit. Assensere omnes. Demum, inter se concilio inito, decretum est in S. Joannis vigilia haec commemoratio annis singulis ageretur. Vide, lector, clementiam Jesu Christi; vide Virginis Mariae inauditam pietatem; vide quantum eis eorum fides, et S. Joannis profuerint preces. Quintum jam annum [Col. 0896B] [agimus ex] tunc; nec unus adhuc a daemone captus, aliove morbo irretitus, incolumis [nisi] fuerit, hanc S. Mariae quaesivit domum [(188) 1Kb] . Forsan spiritibus iniquis omnibus nomine Jesu bonus Angelus impetravit, ne illam, cum S. Joannis peregerint commemorationem, ingrediantur provinciam. Hinc [patet] praecipue, quanta in Joanne beatissimo, divina praeveniente gratia, insit virtus, [cum] omnes, qui devote suum implorant auxilium, quamprimum, quidquid velint, impetrent.

220. Neque turpe, neque inhonestum duxi, in calce fere horum miraculum matrem meam, tum etiam et matrem patris mei ponere; ut ex hoc quivis intelligere valeat, me non tantum propter habitum religionis, verum etiam multis aliis de [Col. 0896C] causis, sanctissimo Joanni longe obligari. Matrem igitur patris mei, Xantham nomine, adhuc puellam, quidam furcifer et iniquissimae vitae presbyter magiis et incantationibus ex formosa et corpore solido et succi pleno, adeo vietam et veternosam et aegram et squalidam reddidit, ut effigiem corporis seu potius umbram, non corpus dixisses, et, cum vix ossa ossibus haererent, et suis se vestigiis etiam cum bacillo haud sisteret, lecto humi strato decumbere [cogeretur]. Ad quam visendam multi undique ex populo convolarunt: nam horrendum de se tristeque etiam sibi infensis spectaculum praebere; verum cum, qui aderant, sibi opem tanto in discrimine haud ferre possent, forte quidam ex agro [Col. 0896D] Ceticae nova re ductus, huic tam miserabili spectaculo supervenit; et cum ingens mulierum gemitus et ploratus omnibus lacrymas excuteret, his etiam, qui nulla secum affinitate tenentur, inquit ille: Absint lacrymae, dolor omnis penitus e cordibus vestris solvatur; et quae dicam, silentio animadvertatis, oro.

221. Est locus qui Vallimbrosa dicitur; abest enim hinc per decem fere et duo millia passuum sub ipsis radicibus montium nostrae Alpis, tamen sub promontorio, quod montani Macenariam vocant, vergens in [Col. 0897A] Occidentem, inter duos editos et ambos praecipites dirutosque collas, qua nobis primo vere aestivoque tempore descensus est Florentiam petentibus, ubi inter amplissima prata perpulchrum cernitur monasterium: quod bina cingitur silva: altera enim, quae Occidentem spectat, quercus habet ingentes; altera vero, quae in meridiem porrigitur, proceras habet abietes, quae densissimae et opacae locum horrendum et venerabilem reddunt. Quod monasterium, ut fertur, in Virginis Mariae matris Jesu nomen decusque vir quidam sanctissimus, cui nomen Joanni Gualberti est, construi voluit: cujus os aridum brachii dextri etiam hac nostra tempestate ingentibus pollet miraculis; cujus mira et stupenda prodigia, quae non solum audivi, sed vidi, si ex multis quaedam [Col. 0897B] narrare vellem, dies mihi non sufficeret ad dicendum.

222. Eo si sapitis, et si hujus miserae puellae saluti consulere vultis, eam quamprimum illuc ducere, caeteris posthabitis auxiliis velitis oro. Ne vos labor iterque deterreat: per amoena prata, tum amore Jesu, tum quia huic puellae bene opto, ducam, et vobis persuadeatis volo (modo integra fide locum exquiratis), Virginem Mariam una cum Joanne sanctissimo huic puellae opem laturam. Eamus, inquiunt omnes uno ore, et Jesu Christi servum potius ac humana auxilia in hoc quaeramus. Iter igitur cum Jesu Virginisque Mariae nomine, eo comite, aggressi [essent], demum ad hoc S. Mariae devenere monasterium. Verum hoc mirabile dignumque memoria extitit, quod, ubi loca monasterii et hujusce nostrae [Col. 0897C] Alpis attigere, illico diabolus mutus effectus [fuerit,] cum antea valles omnes ululatibus tartareisque vocibus compleverit.

223. Fuere tunc qui dicerent daemones non tantum Joannis beatissimi, sed et suorum locorum, utpote sanctorum, virtutem ferre non valentes, alio, quo meriti erant, contendisse: quod ita esse probo, tum quia tempestate nostra evenit compluribus, tum etiam, quia mulier ipsa per se Deum laudare, insuper Orationem Dominicam, Virginisque Mariae Salutationem devote dicere, signum crucis, quod majus est, composite ornateque, nomine Trinitatis invocato, id est Patris, et Filii, et Spiritus sancti, edere, et omnia, quae [sunt] sani hominis, officia agere. Et [Col. 0897D] quod palmarium praedicabileque duco, et Virginis Mariae sanctique Joannis precibus, non corporis tantum, verum et animae integram recuperavit sanitatem. Cum enim ante, ut omnes fere faciunt puellae, ut animum ad aliquod vanum studium adjungant, sese ornare, comere, fucis, aliisque coloribus (quae instrumenta sunt luxuriae) uti [soleret,] hoc sibi miraculo experto, sanitateque recuperata, quamplures hoc praedicantes audivi, ipsam omnes vanitates posthabuisse, et oculis demissis, et capite semper velato ecclesias adiisse; et ne quis hoc ficte potius ac vere factum existimet, texentem telam studiose ipsam saepius domi offendere quamplures, mediocriter vestitam, capillos passos circum caput negligenter rejectos habentem. Hinc facile quivis [Col. 0898A] percipere potest optimum esse corporis cruciatus aliaque ad tempus pati (modo laeto jucundoque animo tolerentur), cum ad bonos mores non solum nos instruant, verum etiam ad Deum nos ire compellant.

224. Pari modo matrem meam, magiis et incantationibus confectam, accepi; verum secus sospes effecta [est]. Ea tempestate in hoc S. Mariae monasterio, quidam meus patruus, Bartholomaeus nomine, morabatur, religiosus profecto bonusque vir, et monasterio, quia [erat] prudens, longe utilis; cujus plurima benefacta et memoria digna praetereo, ne illius vitam [potius] quam Joannis sanctissimi miracula prosequi videar. Hic forte tunc patriam nostram, ut germanos suos conveniret, adiverat. Cum igitur matris meae miserabili spectaculo insperato [Col. 0898B] et de improviso interfuisset, eam, laetitiam vultu simulans, propriis et bonis sensibus privatam ita alloquitur: Flora (nam sibi id nomen est), quid tibi est? Unde obsecro ita incomposite das modos, ita insulse, inepte et stulte loqueris, quae alias et bonis moribus excedebas et sapientia. Eia, cur tuum non respicis fratrem, qui te, ut suam diligit vitam?

225. Cum igitur haec et alia misericordia digna proferret verba; vix ipsa, capite e sinu alterius, aliis juvantibus mulierculis, elevato, eumque aspiciens in fletum prorupit, et illico iterum in sinum caput declinans lacrymis implevit obortis. Ille itaque, quia hujusmodi rebus saepenumero interfuerat, peroptime calluit illas esse incantationes, arte diaboli factas; caeterum non in eis diabolus admixtus. Eo [Col. 0898C] pro ipsa interdum orare; saepius eam habita oratione hortari se gloriosissimae Virgini Mariae et S. Joanni ex corde commendaret. Et hoc crebro et saepius faciens, demum desivit mulier stulta et inepta et incomposita agere. Addidit tunc ipse: Fac votum S. Joanni, Flora soror, te per decennium S. Joannis domum annuatim, modo possis, devote visitaturam, suumque festum, dum spiritus tuos rexerit artus, etiam lubenter sanctificaturam; et mihi crede te brevi sospitatem consecuturam. Facio, inquit illa totoque corde, tota mente, totisque viribus Virgini Mariae gloriosae, sanctoque Joanni, me his eruant malis, commendatam reddo.

226. Mirabilis Deus, ait Propheta, in Sanctis suis! [Col. 0898D] Vix votum emiserat, cum illico paulatim in pristinos rediit sensus. Hoc tantum sibi divino evenit judicio: nam comam capitis, quam sibi diligenter nutrierat, nondum completo anno, sensim cadendo amisit. Quam rem haud aegre ferens, Virginem Mariam et S. Joannem miris laudibus extollere, tum quia eam ex intolerabili infirmitate incolumem reddiderant, cum etiam quia multorum scelerum materiam sibi abstulerant. Eodem itaque anno in S. Joannis festivitate hanc S. Mariae domum lubens visitavit, et non solum per decennium, ut voverat, verum inde annuatim in tanti Sancti festivitate brachium suum exosculavit devote. Jam enim septimus et trigesimus annus completus est, quod ei talis accidit casus. Hinc profecto meae conversationis originem [Col. 0899A] duco extitisse. Hanc enim religionem incessi puerulus, sextum videlicet et dimidium a nativitate agens annum.

227. In calce omnium miraculorum Joannis sanctissimi, quae et ipsi vidimus et audivimus viventes, divinitus e coelo precibus ejus impetrata, hoc, quod Gregorius vir religiosissimus, olim Passiniani monasterii procurator, in scripturis non inconcinne reliquit, ponemus. Ex Linari oppido fuisse adolescentem quemdam memoriae prodidit; qui quidem a sex spiritibus immundis acriter et immaniter torquebatur. Hunc itaque parentibus et affinibus, cum nullam aliam sui liberandi spem haberent, salutare [Col. 0900A] visum est ad sanctissimi Joannis sepulcrum deferre. Comite itaque ipsius oppidi presbytero venerabili, eum manibus affectis [laborantem,] et loquelae officio privatum ad Passiniani monasterium deducunt. Cum itaque ante S. Joannis sepulcrum conjuraretur, daemones ipsius sanctissimi virtutem haud ferentes, unus post alterum in rem suam malam etiam per aerem (mirabile dictu!) ejulanter recessere. Ille vero adolescens incolumis et laetus cum suis, S. Joannis virtutem ubique praedicans, domum propriam repetiit. Hujus tanti miraculi testes sunt omnes qui illud tunc monasterium, sicut ipse refert, incolebant.



LIBER SECUNDUS.
[Col. 0899]


PROOEMIUM AD EUMDEM.
[Col. 0899B]

228. In superiori parte operis hujus, Laurenti magnifice, satis, quod pollicitus sum, explicatum arbitror. Nam non omnia quae de sanctissimo Joanne legeram, videram, et a viris fide dignis acceperam; sed carptim, ut quaeque memoria digna videbantur, [volui] perscribere; ut facile quivis percipiat quantum Jesu Christi virtus in daemonibus evertendis ejiciendisque in eo valuerit, in diesque valeat; et non ita esse, ut nonnulli falsissime opinantur, brachium ejus sanctissimum pene (quia super caput mulae positum tempore domini Placidi [(189) 1Kb] hujus monasterii abbatis aiunt) amisisse virtutem. Id fuisse falsissimum, quamplura, quae post eum Placidum felicissime egerit miracula, longe lateque declarant. [Col. 0899C] Quod si ita esset, ut malevoli quidam asserere nituntur, nec indignum ducerem, nec contra jus fasque factum alios ducere debere arbitrarer, praesertim cum daemonia ingredi belluas et posse, jamque ingressa esse, et Christi Jesu Evangelia et sanctorum Patrum historiae, praesertim Hilarionis eremitae venerabilis, ostendant.

229. His igitur cum suis falsis commentitiis omissis, aliorum miraculorum genera prosequar, quae non ad daemonis intolerabiles cruces, ut superiora, verum ad alios morbos pertinent. Omittam tamen, quae olim a S. Actone [(190) 1Kb] , hujus sanctae Mariae monasterii abbate, et inde Pistoriensi episcopo, diligenter perscripta sunt; quae quidem extant adhuc. At ea tantum litteris et memoriae tradere curabo, quae [Col. 0899D] nostra tempestate et propriis aspexi oculis, et a viris fide dignis accepi. Quae ubi legeris, ex beatissimo Joanne facile perspicies sanctissimos viros a Domino Jesu, quidquid velint, consequi posse, et mortales omnes, si recta et aequa aeque recteque Sanctos ipsos petant, nunquam incassum seu frustra petere; et [Col. 0900B] ille ingens amor, quem in religionem istam re ostendis, si auge0ri potest (quod equidem haud scio), major in dies fiet, cum intellexeris Joannem beatissimum, illum olim civem Florentinum, non solum ipsi patriae, verum etiam universis fidelibus Christianis et profuisse et prodesse semper. Lege ergo feliciter.



PARS I.

230. Tempore sanctissimi in Christo Martini papae V [(191) 1Kb] cum Florentinis belli periculum, tum ex eo, tum ex quibusdam aliis finitimis, regibusque ea potestate pollentibus, immineret; et ipsi libertatem, patriam, parentesque armis tegere concuperent (quia nisi ingenti aere hoc inter mortales agi non licet perfecte), omnibus tum suae ditioni parentibus, nec religiosis amotis, onus non parvum in pecunia solvenda [Col. 0900C] imposuere; et [ut] quamprimum solveretur, quia periculum praesens et inevitabile esset, imperavere. Quapropter cum multi ex religiosis eo tempore haud pecuniosi existerent, nec etiam aliam pecuniam, aliis temporibus id exigentibus, sua aut amicorum fide sumptam, penuria rerum solvere possent, ut in tali discrimine fieri solet, beneficiorum suorum possessiones civibus, in republica et auctoritate et divitiis tum florentibus, ingenti aere ab his sumpto, inviti ad eorum filiorumque vitam tradidere. In eo religiosorum numero et R. P. Ricciardus [(192) 1Kb] hujus S. Mariae monasterii abbas probatur exstitisse; non quia imprudens aut prodigus [erat,] verum [ob] tributum iniquum, sua tempestate imperatum, aes alienum non parvum fecerat. [Col. 0900D] Praeterea [erat hic] ingens monachorum numerus; ad haec et aliorum ministrorum, quos vulgato nomine Conversos dicimus, ex quibus quidam [sunt] instituti ad cultum divinum peragendum; quidam autem ad forum rerum venalium, cum res ipsa necessitasve expostulat, mittuntur: nam domus magnae numero [Col. 0901A] virorum prudentium conservantur, illustrantur et augentur.

231. His igitur necessitudinibus abbas tunc circumventus, cum quibusdam praediis nemus quoddam etiam contulit, cujus gratia S. Joannes tale dedit miraculum. Est locus his in Alpibus in orientem vergens, quod Metatum montani [(193) 1Kb] etiam nostra tempestate vulgato nomine appellant. Abest enim ab isto S. Mariae monasterio ferme duo millia passuum, in quo nemus quoddam, diligenter consitum, quercubus aliisque generibus arborum refertum, faciem intuentibus laetiorem ostendit; quia juxta flumen jugi aqua piscibusve refertum labitur, aestivoque tempore pecore atque cultoribus et civibus interdum frequentatur piscandi gratia. Cum igitur [Col. 0901B] cuidam civi Florentino, cui nomen Bernardo de Serzellis, ut fructus ex eo perciperet, daretur in possessionem, et ille contra jus, et foedus inter monachos et se percussum, mox, possessione accepta, arbores omnes jussit incidi. Hoc inique foedeque factum ex nostris Conversis quidam, qui tunc prata tondebant, aegerrime ferentes, eos, qui incidebant, adeunt, monent, orant ne tale facinus agant, [et] velint quandoque ab impio opere desistere.

232. Caeterum, cum illi tantum contumeliosa minarumque plena verba redderent, conversi veriti pejora, si pergerent, illico hanc exquirentes aedem, P. abbatem lacrymantes adeunt, remque omnem, uti erat, enarrant. Ille, etsi potens vim vi cum suis repellere, tamen quia in tali tempore vis civium [Col. 0901C] magis lenienda quam exagitanda erat, fretus virtute divina, S. Joannis praesidium statuit implorare. Igitur jussu suo collectis undique, qui foris domique erant, monachis et conversis, capitulum, ut mos est, flebiliter adeunt; hisque imprimis abbas, cur accersisset, aperiens, inde praesenti fortique animo sint, hortatur; nec dubium foret eis S. Joannem opem quandoque laturum, modo bono rectove corde humiliter et reverenter ab eis requiratur. His dictis signum cum campanis fieri, ut mos est, jubet: inde P. Abbatem omnes imitantes sacrarium subnixi ingrediuntur. Cereus accensus ab eo, qui sacrario praeest, cuique datur; et pluteo seu armariolo aperto, quo S. Joannis brachium honorifice servatur, [Col. 0901D] quibusdam ad Jesu Christi decus Virginisque Mariae et S. Joannis cantatis prius genibus flexis antiphonis abbatis jussu.

233. Deinde ad suum quisque concessit negotium peragendum, ea tamen fide ac spe, ut crederent Joannis beatissimi praesidium non defuturum in tempore opportuno; quod reipsa paulo post probatum est: nam qui incidebant, operi nefario cum instarent, [et] quosdam etiam pastores, bonos profecto viros, qui eos orare et monere [coeperant,] ne tantum in nemore discidii agerent, spernerent et [Col. 0902A] irriderent, nutu divino secures e manibus incidentium delapsae cecidere. Quod cum caeteris hoc metum et horrorem insuper et non parvam incuteret admirationem, unus aliis nequior et improbior, eos hortari [ut] iterum secures ad reliquum nemus incidendum corriperent. Renitentibus his et accusantibus, ille non futurum sibi praevidens casum, raptim securim capiens, eam perstrenue elevavit. Sed o verendum ab omnibus Christi Jesu judicium! nec manus nec securim deponere a tergo cum posset, in sua tamen malitia perseverans, dum spiritus suos pestiferos rexit artus, manus post nunquam retraxit. Hoc quamprimum P. Abbati nuntiari curaverunt pastores; at illum ingens gaudium atque dolor simul occupavere: nam laetabatur intelligens, [Col. 0902B] silvam illam perpulchram S. Joannis precibus [conservatam esse, et] evenisse, ne malorum audacia [eam] stirpitus exstirparet; porro anxius esse ob miseri illius inevitabile malum.

234. Eadem etiam die, et ea hora, qua monachi, ut diximus, S. Joannis imploravere auxilium, ipsius civis, cui jure illud devenerat nemus, tres rure domos non inutiles combustas [fuisse] manifestum est; quod ubi accepit, existimans, id quod erat, sibi merito id mali evenisse, nolens cum sanctis et Jesu familiaribus rem agere, illico [petiit ut sibi] suae redderentur pecuniae, et ipse, quidquid monasterii possidebat, restituere curavit. Hoc equidem tam verendum stupendumque miraculum aliis, qui ea tempestate ecclesiarum bona, ea, quam dixi, conditione [Col. 0902C] habuere, mentem consiliumque inique agendi, veritis pejora, ademit. Et ne quis istud falsum fictumque existimet, sciat me a nonnullis tum abbatibus tum conversis in decrepita aetate constitutis, qui his interfuerunt, accepisse. Silva quoque illa, si homines silerent, calamitatem suam etiam hac nostra tempestate ostendit, cum quercus, deinde plantatae, caeteris multo humiliores intuentibus appareant. At mihi profecto multa legenti, audientique plurima, constat S. Joannem etiam memoria nostra miraculis et prodigiis claruisse, et adhuc ita clarere (pace omnium dixerim) ut ei nullus sanctorum hac in provincia inveniatur secundus.

235. A Faventia civitate Flaminiae oppidum, cui [Col. 0902D] Berzighella [(194) 1Kb] nomen est, non procul abesse dicitur; in quo quaedam mulier, non obscuro loco nata, cum ex quotidiana diu febre laborasset, nec medicorum, in quibus multum pecuniae consumpserat, aliquo posset remedio liberari, precibus cujusdam nostri monachide Maratha, qui eam gratia visitationis adiverat, sanctissimi insuper Joannis miraculis ducta, votum sic vovit: Joannes beatissime, domum tuam, si tuis meritis sospitatem recuperavero, visitabo cum muneribus; mihi quaeso, Pater sanctissime, etsi peccatrici opem ferar tamen. Vix verba compleverat, [Col. 0903A] et ecce e vestigio miraculum: quae capta omnibus membris in lecto jacebat, functa officio totius corporis, suis pedibus, ingenti omnium qui eam noverant admiratione, hoc S. Mariae monasterium adivit devote; ubi primum capellam cum duobus ingressa comitibus, genibus flexis, coram adoravit; inde surgens, osculato altari, aliquantulum pecuniae obtulit; quam libenter ea die et liberaliter habuimus. Postridie vero, missa celebrata, et S. Joannis brachio osculato, domum contendit suam.

236. Aliud etiam miraculum praeterire consilium non fuit, quod in eodem oppido nostra tempestate cuidam mulieri, quae fluxu sanguinis diu fatigata [fuerat,] evenisse S. Joannis meritis probatur. Olim quidam civis Foroliviensis cum ex febre, lenta tamen, [Col. 0903B] caeterum continua, laboraret, hoc S. Mariae monasterium annuatim multae devotionis gratia adivit; qui forte inter incedendum cum comitibus propter fontem, qui fons S. Joannis dicitur, iter habuit; qui quidem religione Patrum ad haec nostra tempora usque eodem, ut fertur, topho herbaque viridi circumdatus, quo ipsius S. Joannis tempore, praestanter clauditur. Abest enim ab ipso S. Mariae monasterio fere per quingentos passus, qui quidem parvulis abietibus hinc inde perpulchre cingitur. Ille itaque cum a nostris rem omnem cognovisset, ut S. Joannis fons diceretur, ut quandoque illuc solus iret, ut crebro oraret, ut majores nostri devotionis ipsius gratia noluissent secus lapidibus sculptis exornare, manibus eorum summa cum reverentia, quia fons [Col. 0903C] altus est, aquam pronus libavit; inde secutum miraculum: nam mox omni illa febri, qua prius jugiter afficiebatur, extincta, sospes efficitur.

237. Hic igitur cum laetus in patriam contenderet, domum jam dictae mulieris vel affinitatis vel amicitiae gratia concessit, et quid ei de haustu fontis ob virtutem Joannis sanctissimi evenerit, ipsa praesente, compluribus enarravit. Ea spe recuperandae sanitatis ducta, duos ex filiis impigros deligens, eos ad hoc S. Mariae monasterium cum mandatis hujusmodi misit; S. Joannis imprimis altare visitarent devote, et, missa oratione ad Jesum, oblationem darent; dein aquam ex ipsius S. Joannis fonte haustam secum deferrent. Brevi itaque illi mandata [Col. 0903D] efficientes cantharum aqua plenum secum tulere, quem ipsa fideliter sumens cyathum illico hausit. Quo hausto, mira Dei potentia! mira in sanctis suis clementia! quae diu morbo intolerabili confecta [fuerat], illico incolumis evasit. Hoc stupori et admirationi non solum his qui oppidum Berzighellae habitabant, verum finitimis omnibus exstitit.

238. Vir quidam egregius, Joannes nomine, civis Spoletanus [(195) 1Kb] , eruditus satis tum litteris Graecis tum Latinis, cum circa praecordia morbo quodam intolerabili afficeretur, ita ut nonnunquam, ut ipse referre solitus erat, cor sibi gladio videretur transfigi; et quod remedium ei morbo esset, qui [Col. 0904A] doceret, medicorum invenit neminem. Eo divinum statuit implorare auxilium. Qui cum Jesum piamque Matrem ejus, [ut] ferrent opem, invocaret, crebro talis ei visio per somnum, ut ipse referre solitus erat, fuit [oblata]. Venerabilis vir quidam, monachali praetexta indutus, visus est dicere sibi: Vis hujusmodi morbo liberari? Volo, inquit ille, imo et percupio, modo Jesu Christo placitum sit; cui vir venerabilis: Monasterium meum, quod in Etruriae partibus situm est, devote adibis, quod S. Mariae de Valle Umbrosa dicitur; inde aliud, ubi corpus meum jacet sepultum, visitabis; et tertium, ubi cucullus, quo, dum vita viverem mortali, circumdabar, a monachis adhuc conservatur devote. Qua via, Pater, haec monasteria sine praevio et [Col. 0904B] monstrante, quae sint, intelligam; cum multa in Etruriae partibus sita monachorum habitacula dicantur? Abbatem S. Mariae de Eremita super hoc consule, inquit Pater ille, et quidquid dixerit, devote perficias.

239. Primo itaque mane sequentis diei vir ille devotus abbatem quamprimum adiens, ei quidquid viderat enarravit: abbas vero ex monachali praetexta et verbis, quibus usus fuerat, S. Johannem hujus religionis institutorem esse declarans, eum rite cuncta edocet; inde litteris, quas hujus monasterii abbati redderet, datis et fido comite, qui has omnes optime callebat regiones et monasteria, eum Jesu Christo commendans, dimisit. Voluit tamen in tanto itinere, quia corpore invalido et inedia [Col. 0904C] vigiliisque exeso et macilento [erat], equum habere, quem fessus itinere pedestri quandoque ascenderet. Demum vero, duce famulo abbatis, die sexta, qua domo sua abierat, huc pervenit; vespere vero, accersito hujus monasterii abbate, cunctis, quae in somnis viderat et audierat, ei declaratis, postridie pro sua salute Missae celebrentur, orat. Quo opere pio devote peracto, locis istis devotissimis, et eremitarum etiam cellulis intus forisque suppliciter visitatis, et inde non parvo munere oblato, et ipse ab abbate liberaliter habitus, concessit Passinianum: et itidem, ut in hoc S. Mariae monasterio Missis pro sospitate ipsius celebratis, et S. Joannis sepulcro subnixe visitato, perrexit [Col. 0904D] ad S. Salvium; ubi pari modo et missis auditis, et ipsius S. Joannis cucullo viso, iterum concessit ad nos. Postridie vero sospes et laetus ad urbem Spoletanam contendit; et, ut nobis quidam de jam dicto monasterio S. Mariae de Eremita monachus deinde retulit, dum civis ille vixit vitam hanc aerumnosam, nunquam amplius eo morbo intolerabili laboravit.

240. Florentiae olim quidam nobilis exstitit civis, cui nomen Zanobio; vir equidem in Republica Florentina praestantissimus, insuper auri agrorumque ditissimus; cui uxor sterilis cum esset, aegerrime id ferre, quia multae ei essent divitiae, quarum haeredem filium exacta jam sua aetate haud relinquere [Col. 0905A] possent. Forte fortuna fuit, cum die quadam cum D. Bartholomeo, olim S. Trinitatis de Florentia [abbate] in colloquium venisset, et inter alia cum de infortunio suo quaereretur, quod ei uxor sterilis esset, inquit abbas: Tibi profecto, clarissime Zanobi, bonum cum honore dignissimo et optavi et opto, cupiamque semper, et quid hac in re dicam, ignoro penitus. Tantum bono animo perferre nos duco oportere quae Jesus Dominus noster agit, cui curae sumus: et si, ubi humana desunt auxilia, ut me melius nosti, nos commendatos recto corde redderemus, spero non abs re fore. Persaepe hoc ego [feci] inquit Zanobius. Experiamur iterum, inquit abbas, et cum multa prodigia de Joanne, sanctissimo Gualberti filio, narrentur, et per omnium ora quotidie [Col. 0905B] nova et inaudita volent miracula, mihi quidem utile videretur Virgini Mariae imprimis, et S. Joanni te et tuam ex corde commendares familiam; et videor videre tibi prolem dignissimam futuram, Jesum daturum.

241. Haec in ecclesia S. Trinitatis Florentiae cum, nullo praesente, ab his dicerentur, civis flexis genibus coram S. Joannis altari hujusmodi pectore ab imo fudit verba: Joannes beatissime, si hoc apud Jesum precibus tuis impetravero, saltem uxor mea unicum mihi pariat filium, missae quamplures hoc in altari ad tui decus celebrabuntur, ipsumque altare ornamento purpureo, sericis et auro intexto, ornabo. Haec itaque oratione et voto emisso, abbati valedicens, spem bonam filium habendi secum portans, [Col. 0905C] domum ingressus est remque omnem uxori suae, magno natu mulieri, enarrare curavit. Hoc itaque cum ei longe gratum existeret, sese etiam mulier Virgini Mariae et S. Joanni commendans, sperabat divinam gratiam adfuturam: nec eos spe falsos habuit, cum nono mense post filium masculum eis bonitas concesserit divina. Eo non tantum qui de familia erant, verum omnes vicini gestire, quia eis Jesus meritis Joannis beatissimi filium haeredem dedisset. Zanobius igitur plura et meliora, ac voverat, reddens, dum vitam vixit, S. Joanni et religioni universae bonus et devotus exstitit; et abbatem ex amico amicissimum plurimis beneficiis datis et acceptis fecit. Haec, multis praesentibus, ab [Col. 0905D] ipso D. Bartholomaeo abbate accepimus.

242. Memoria nostra cuidam Gerardo, qui praedium hujus S. Mariae colebat et adhuc colit, casum quemdam accidisse accepimus, qui equidem talis exstitit. Cum enim jam dudum avi atavique sui et parentes et ipse divi Bartholomaei festum annuatim ipsa die honorifice celebrare consueti essent, honorificentius solito eo anno, quo hoc accidit, gratia quorumdam civium, qui eos adiverant (sunt enim satis locupletes) celebrare cum statuissent, hunc, quem diximus Gerardum, in Casentini partes pro vitula emenda caeteri misere fratres. Ea itaque empta, cum domum rediret, nondum Prati magni hujusce nostrae Alpis altiora juga attigerat, et jam in ecclesia S. Romuli de Prato, S. Fidelis de Strumis [Col. 0906A] horrendoque Hospitali pro Virginis Mariae salutatione signum campanae pulsabatur.

243. Cum igitur comite uno contentus, tum obscuritate noctis, aere in tempestatem mutato, tum etiam tarditate et vitulae et matris nequirent properare, vix ad fontem, qui supra eremitorium S. Mariae de Casceca in itinere jugiter manat, lumine quodam parvulo noctis non penitus obscurae vel usu potius pervenere; cum cito inexspectata et subita vis ventorum et immanis aquarum procella, obscurato coelo, undique et undique oboritur. Miseri itaque illi, in tanto talique discrimine positi, quid agerent, quo se verterent ignorabant penitus; nam nec progredi ulterius poterant ob nubium densarum obscuritatem, et illic esse diu locus sterilis et penuria [Col. 0906B] rerum, sed praesertim futurum et instans festum non permittebat. Rati itaque hoc in rem suam fore, divinum videlicet implorare auxilium, Gerardus tota mente tale edidit votum: Maria Virgo, spes unica salusque et tutissimum desolatorum [refugium], miserorumque omnium portus, tuque Apostole Dei Bartholomaee, familiae et domus nostrae defensor, vobis nos nostraque, quantum in me est, toto corde et tota mente commendo. Liceat saltem hac nocte S. Mariae de Valle Umbrosa adire monasterium; quod si vestris precibus hoc apud Jesum impetravero, in honorem decusque vestri tabernaculum in triviis Malinariae condendum instituam.

244. His dictis socium, ne inde, quoad redeat, discedat, monens et orans et signo crucis se muniens, [Col. 0906C] S. Joannis virtute fretus, iter obscurum aggreditur. Eum ego saepius hanc rem praedicantem, quam dicturus sum, audivi; quid videlicet sibi praeter spem acciderit humanam. Mox enim [aiebat], ac si a quodam rapido vento suspensus deferrer, hoc S. Mariae monasterium audivi et concitis crebrisque clamoribus Jacobum quemdam conversum advocans, per Jesum ad me foras egredi cum torre optime adusto, nec causam tum vellet inquirere oravi. Ille illico ad me egrediens lumine accenso cum testa undique clausa meum comitatur iter ad socium, quem reliqueram usque; inde si quid aliud vellem, inquirens; ego econtra: sat habeo. Datis acceptisque dexteris et ex more dignis salutationibus habitis, ille illico ad monasterium, ego domum meam abii. Constat [Col. 0906D] itaque Virginis Mariae imprimis, inde precibus Joannis sanctissimi huic, in tanto discrimine posito, divinam misericordiam adfuisse, et ei, ut olim Danieli prophetae, per angelum tulisse opem. Inde ille, quod voverat, mox peregit.



PARS II.

245. D. Matthaeus olim abbas S. Trinitatis in Alpibus monasterii hujus Ordinis, vir profecto bonus, et haud mediocriter instructus, cum cujusdam parvuli et nullius fere reditus Prioratus, videlicet S. Donati in Aretino agro siti, qui vernacula lingua de Vinea dicitur, possessionem mihi praeberet, ut sacri Canones censent tradendum, [et] iter una egressus esset, nescio quo pacto seu casu seu temeritate: Cum enim [Col. 0907A] ab ipso equitando paululum distarem, eum humi toto corpore porrectum reperi. Igitur cum tantae rei male actae causam exquirerem, et ille dolore affectus ad plenum non posset dare responsum (fere enim crus fregerat unum.) eum coepi obsecrare et orare, se fideliter et ex corde Virgini Mariae sanctoque Joanni commendatum in tanto discrimine reddere vellet omnino; quod et fecit, tale vovens votum: Crus cereum, Joannes Pater beatissime, altari tuo, quod in monasterio S. Mariae de Valle Umbrosa situm honorifice habetur, desuper pendere jubebo, modo ope tua inceptum peragam iter. Jesu bone! illico servo suo Joannes beatissimus auxilium ferens, in meum, cui insidebam, prosilit mulum: nam suus aufugerat et nisi a quibusdam ruricolis et montanis qui suum [Col. 0907B] esse ob loci frequentiam optime noverant, vi et calliditate fuisset captus, haud a coepto itinere destitisset, quoad S. Trinitatis in Alpibus adiisset monasterium.

246. Quid multis opus est? laeti Aretium versus equitantes, eum, quia facillime sibi dabantur verba, ita exorsus sum [alloqui]: Mi Pater abbas, unde vobis vel quomodo tam gravis casus, si dici potest, exstitit? Ille imprimis pudore deductus fingere quaedam; demum cum instarem, rem, uti erat, aperuit: Aiebat enim cum necessitate coactus de mulo descendissem, et deinde in ipsum iterum ascensum strenue pararem, oblivione et concito impetu ductus habenas more solito non attingi. Cupiens itaque [Col. 0907C] in ipsum prosilire, quamprimum mulum [ascendit]; procul a me vero humi stratum aegerrime ferens intellexi esse. Demum Virginis Mariae precibus re nostra fine optimo et felici conclusa properantes, ille Florentiam, ego vero ad istud monasterium contendi. Nec multo post, empto crure cereo, nos laetus revisere cupiens huc concessit, et suum devotissime complevit votum. Crus etiam illud cereum in testimonium tanti miraculi diu supra S. Joannis altari pendens conservatum est.

247. Hoc etiam silentio praeterire non fuit consilium, quod nostra tempestate monacho cuidam Puppiensi cognovimus accidisse. D. Antonius Puppiensis, quem falso nomine vulgo quidam Gigarim dixere, cum in quibusdam facinoribus, ut erat tunc rumor, [Col. 0907D] comprehensus a R. D. Placido ea tempestate hujus Ordinis Generale ea voluntate in tetro Pithiani carcere detineretur [(195*) 1Kb] , nec eum inde nisi defunctum abstraheretur vellet, modo in sua esset potestate, infelix monachus plurimum parti suae timens humanisve auxiliis plurimum diffidens, statuit omnia, priusquam periret, experiri. Eo hac via, ut ab ipso accepimus, divinum requisivit praesidium. Vesperi quodam cum infortunium suum et miserias et egestatem et quo in loco vitam aerumnis plenam ducere [Col. 0908A] oporteret, utpote in carcere inculto tenebris et odore foedo, et quod cum viro sibi infensissimo agendum esset, animo suo saepius revolveret, tandem oculos mentis sursum in coelos elevans ex intimis praecordiis hujusmodi verba habuit.

248. Virgo Maria sanctissima omnium mortalium et praesertim in aerumnis et moerore et luctu existentium solatium, refugium, virtus, spes tutissima, me totum tibi dedo, et animam meam tuae fidei, ut alias semper, ita nunc tota mente totisque viribus commendo. Insuper, si mereor, me ex his miseriis et aerumnis incolumem reddere velis, oro; sin minus, [ut] non aegre hos cruciatus perferam, vires saltem deprecor administres: nam sic vitam degere et intolerabile mihi et indecens est: tuque Pater, fidelium [Col. 0908B] dux atque lumen, Joannes sanctissime, cujus Ordinis tuendi defendendique gratia multa perpessus sum, ut peroptime nosti, qui omnia e coelis vides, tuum fidelem tutari velis militem, eumque per Jesu Christi clementiam, perque illam tuam in alios solitam benignitatem e manibus impii crudelisque tyranni Placidi [(196) 1Kb] liberes, oro. Haec igitur et hujusmodi saepius et saepius geminando cum diceret, cum his etiam vota faciens, inter dicendum, ita ut fit, somno laboreque fessus caput super genua declinans, paulatim eum sopor invasit. Quiescens itaque talem, ut ipse referre solitus erat, in somniis visus est vidisse visionem; virum videlicet venerabilem ei assistere, et ipsum imprimis humaniter solari, et demum his hortari verbis: Ligaturam seu [Col. 0908C] funem ex hoc tegmine lacerato, et in plura frusta diviso, ut vales, confice, et his cratibus ferreae fenestrae circumligato, et per seipsum te sensim manibus alternatim suspensis descendere, et, quo te tua fortuna sinet, permittere ne cuncteris. Te haud deseram; mihi crede.

249. Evigilans itaque et ratus, quod erat, se Virgini Mariae [et] S. Joannis curae esse, quae in somnis viderat, quovis modo tentare statuit. Missa igitur ad coelos imprimis oratione, inquit: Te Jesum, divinum istud opus, si divinum est, ratum facere; sin minus, dissipare [velim]; et me ab hoc discrimine eripias oro. Inde, signo crucis edito coopertorium frustulatim scindens funi simile dedit, et tremens ac [Col. 0908D] pavens Christum Jesum, ipsum defendat, pluries ingeminans: insuper et matrem ejus piissimam Virginem Mariam [invocat]. O divina et clementissima Christi Jesu pietas! o Virginis Mariae sanctique Joannis optimum praesidium! Cui hoc verissimum verisimile videbitur, nisi illi, qui per fidem omnia prodigia et miranda per Virginem Mariam sanctosque Dei fieri posse crediderit? [quod] monachus quadragenarium agens annum, vestibus et praetexta monachali indutus, etiam cum compedibus ferreis [Col. 0909A] per parvulum foramen, quod gratia pusilli luminis dandi in ergastulo tenebroso positis relictum erat, absque ulla laesione egrediatur. Et quid? deinde aliud non minus sequitur miraculum: fune enim, quem confecerat, a solo per quatuordecim ulnas distante, ipse in terram lapsum faciens, ab excubantibus custodibus inter cadendum auditur quidem, videtur autem minime, etsi omnia diligenter etiam inter vepres hinc inde perlustrassent.

250. Illis itaque custodibus, omni spe inveniendi eum prorsus deposita, concedentibus in rem suam, ille, lento gradu tamen, ut pote qui a compedibus ferreis impediretur, in nemus securum longeque positum divina praeeunte gratia contulit sese, eique quiescenti ac timido quidam ex Liguriae partibus, [Col. 0909B] qui figlini fabrilia exercebat, cum armis suis occurrit: nam ad Casentini partes lucri gratia iter faciebat; qui sentum, squallidum, aegrum admirans ita eum affatur: Quid tu hic, pater? Quid tibi isti compedes? curve haec loca incolis invia et deserta? Me miserum, inquit monachus lacrymans, sic est fatum meum! vitam infelicem extrema per omnia ducam! Me ad has aerumnas me deduxere peccata. Verum te per Jesum omnipotentem, (quia omnia tibi sunt abunde) me his compedibus liberes, oro; ut expeditus iter, quod incepi, peragere valeam. Ego vero id agam, inquit Ligurus; et illico eum a compedibus ferreis explicat.

251. Monachus gratias ei agens inquit: Hoc quam maxime potes occultum habeas deprecor, ne iterum [Col. 0909C] ad pejora ac passus sum, revocer. Cui ille: Nihil est quod vereare, mi pater: tantum pro me ora. Inde uterque viam suam contendit. Hic itaque D. Antonius D. Placidi hujus monasterii abbatis, de quo supra verbum fecimus, ejus atque conspectum fugiens, et ad quemdam comitem Parthenopes [(197) 1Kb] regiones incolentem, qui sibi olim Romae amicissimus exstiterat, se conferens et cum eo ad sanctissimi Nicolai [(198) 1Kb] summi Pontificis V tempora usque vitam ducens, Eugenioque [(199) 1Kb] pontifice defuncto, jam securus patriam revisens, votum suum peregit devote: nam cereum non parvi ponderis Virgini Mariae et S. Joanni offerens super ipsius altari, quod et in Cellarum eremo dicatum est, pendere voluit. Qui [Col. 0909D] quidem adhuc in tanti prodigii memoriam eo in loco conservatur. Nec ille inde discessit vitam parce ac duriter poenitentiae gratia agens, quoad plures Missas ad honorem Virginis Mariae sanctique Joannis celebravit.

252. Varia equidem sanctissimi viri Joannis et sunt jugiter et fuere prodigia: nam omnes, qui S. Hilari agrum incolunt, adhuc affirmant, quod modo scripturus sum. Quidam enim illius regionis rusticus, Antonius nomine, vir profecto, si virum [Col. 0910A] dici fas est, ut ferebatur, flagitiosus, cum in sanctissimi Joannis festivitatis die, avaritia potius et cupiditate quadam quam necessitate urgente ductus, culmos tritici plenos ad aream cum bobus deferret, casu unus ex finitimis, qui ad hoc S. Mariae monasterium ob S. Joannis festivitatem concedebat, pone eum iter habuit; quem primo demirans, quod tantam non observaret devote et reverenter festivitatem, blandis inde verbis eum obsecrans, inquit: Ha amice quid [agis]? necessitasne vel rerum penuria, vel hostes imminentes, vel subitus et nimius imber te ad hoc impellunt, ut tanti nostri Patris Joannis, hujus loci tutoris et defensoris festivitatem non celebres? Velis oro ab hujusmodi opificio hodie desistere, et una mecum iter aggredi. Adhuc enim [Col. 0910B] saltem majori Missae intererimus, cum tantum quinque millium passuum iter sit, et nunc sol his in regionibus primum appareat. Ille econtra, animo inquieto, inquit: Tantumne est ab re tua tibi otii, ut aliena cures? I tu quo vis, et sine me meo interea agere modo. Da veniam [inquit] ille alter, et age, ut lubet. His dictis quisque suum, quod coeperat, peregit iter.

253. Hic itaque Antonius infelix cum parum saluti suae consuleret, neque, quod desuper periculum imminebat, adverteret, dum suum illud negotium exsecutioni mandare nititur, forte boves currum seu traham transverse agere, et a recta divertere semita; quos cum iratus crebro stimulis instigaret, et hi jugiter tum cornibus tum dorso sese motarent, et se [Col. 0910C] traha in rupem verteret, ad quam sustentandam concite cum curreret ille, boves ob hoc in formidinem versi cum nec alio propter jugum, quia eo jungebantur, ire possent, nutu divino plaustrum atque miserum rusticum una ad rupis ima trahentes et istum resupinum calcantes, a quibusdam, qui juxta iter habuere, inventus est mortuus. Hoc equidem, causa cognita, omnibus finitimis praesertim, et horrori exstitit et admirationi.

254. Eum igitur exanimum in carpento jacentem domum suam usque, ululantibus hinc inde affinibus, traxere boves. Eo domus tota in moerorem et luctum versa [est]. Ubi rediere, qui hoc S. Mariae monasterium adierant parentes, cadaver illud turgidum et, [Col. 0910D] ut aiebant qui interfuerant, supra modum et morem humanum lividum et foedum humo tradidere. Memoriae etiam datum est et diffuse scriptum, idem fere in agro Passiniani cuidam rustico in translatione istius sanctissimi Joannis, quae celebratur VI Id. Octob., accidisse: verum ille, cum praeter consuetudinem regionis illius sereret, non vitam, sed boves amisit. Caeterum ipsius sanctissimi Joannis festivitas celebratur IV Id. Julii. Hinc discant omnes, quid discriminis tum animae tum corporis immincat [Col. 0911A] his, qui Domini Jesu Sanctos digno non celebrant honore, etsi hac in praesenti vita non eas, quas merentur, dent poenas. Caeterum, ut supra dixi, o quam expediret hic, quam alibi, pro nostris sceleribus flagris torturisque affici! Verum ad S. Joannis miracula redeamus, quae sese nobis catervatim offerunt.

255. Alteri ex nostris agricolis filia et paralytica, id est, omni membrorum officio privata cum esset, tale ad S. Joannem votum misit: O Pater et pastor noster, Joannes beatissime, si tuis precibus filiam meam incolumem videro, tibi de penuria mea tantum offeram frumenti, quantum ipsa filia mea in pondere et numero computabitur. Mira res! e vestigio sequitur miraculum. Mox enim voto emisso, [Col. 0911B] filia quam raptim ad patrem se conferens, qui adhuc flexis genibus humi procumbebat, collum amplecti, faciem osculari; dein toto corpore gestire. Eo ipse, et qui de familia erant prae gaudio lacrymis obortis Jesu et Virgini Mariae matri ejus gratias agebant et Joannem sanctissimum pro tanto prodigio extollebant ad sidera, et illico frumentum ponderatum, ut voverat ipse, cuidam nostro procuratori, qui tunc Paterno praeerat, per germanum puellae mittere curaverunt: qui, cum quamobrem hoc frumentum daretur, interrogaret, ei adolescens rem omnem aperuit. Ille itaque Jesu et S. Joanni gratias agens, accepto frumento, multis praesentibus miraculum declaravit. Quod cum mater in S. Joannis festivitate praedicaret, ad nostras etiam aures tanti prodigii [Col. 0911C] fama pervolavit.

256. Nec etiam duco praetereundum [quomodo] duo ex finitimis fulmine interierint, qui huic S. Mariae monasterio detrimentum inferebant. Montanus quidam de monte Migliario (qui quidem mons Migliarius ab isto S. Mariae monasterio per quatuor millia passuum ferme abest inter orientalem et septemtrionalem plagam) cum pascua hujus S. Mariae monasterii ei finitima suis cum pecoribus annuatim, nec verbis nec minis territus, utpote ferox, pasceret, nutu divino die quadam, cum oves coactas sub fago quadam lata et umbrosa ad aestus caloris evitandos, ut pastoribus aestivo tempore mos est, haberet, tempestate et vi ventorum ingenti cum tonitruo subito [Col. 0911D] exorta, fulmen ab aere cum foetore et splendore contortum, pastorem ipsum una cum pecudibus canibusque omnibus, qui parum ab arbore semoti erant, occidit.

257. Operae pretium erat aspicere quot mortales cujusque conditionis et generis, qui ob varia tunc Alpem excolebant, ad hoc inauditum et stupendum miraculum, seu verius dicam, judicium confluxere, cui horribili spectaculo et pavendo quidam ex nostris conversis interfuit, qui haec nobis statim curavit referre. Caeterum cum nonnulli, ut in re maxima fieri solet, impossibile ducerent, uno ictu fulminis mille et eo amplius pecudes ad extrema vitae usque deduci [Col. 0912A] posse: Non recte sentitis inquit: nam his oculis hausi. Sensim omnes, uti morbo contagioso fieri solet, et sulphureo foetore et tonitruo ingenti utpote attonitae et perculsae exstingui [coeperunt]: imo, quod majus est, carnes illas ut putridas, nec alii canes nec volucres etiam attingere voluerunt; et coria insuper seu pelles, quia mox scindebantur, nullius pretii exstitere. Cadaver vero illius miseri pestiferive pastoris maximis clamoribus femineisve ululatibus, rusticorum more, affines sepulturae dederunt.

258. Sunt et villulae quaedam et etiam oppidula non multum distantia ab monasterii Alpibus quae quidem meridiem spectant; in quibus fuere nonnulli, qui soliti erant hujusce nostrae Alpis arbores, cum quercus tum aceres nonnumquam et pomiferas [Col. 0912B] arbores, ut castaneas, ut fagos sine modo et mensura, nulla habita super hoc permissione, incidere; minas insuper et accusationes (quia nostra tempestate Rectorum maxima pars muneribus corrumpuntur) parvi facere. Nostri igitur, quia jus negat vim vi repellere, ad solita decurrere arma, ad preces videlicet et orationes Jesu Christo et Virgini Mariae matri ejus et S. Joanni fundentes, liceret saltem portiuncula hujus nemoris uti. Exaudivit Dominus servos suos, ut ait Propheta, de templo sancto suo, et nobis hoc modo tulit opem.

259. Cum unus ferocior caeteris etiam hic prope nostras dejiceret arbores, ecce repente vi ventorum aer clarus et lucidus atque serenus in gravedinem et tempestatem mutatur, adeo ut nobis in monasterio [Col. 0912C] commorantibus dies in noctem videretur versa. Proh bone Jesu! [audivimus primo tonitru]; quod deinde tonitruum secutum est fulmen, quo equidem rusticus ille injuste agens obiit. Memoria mea numquam talem sonitum audisse me memini. Monachi omnes ad preces, pueris junioribus prae pavore flentibus, currere. Quid multis opus est? Nescio, quid tum cum Abbate nostro, cui nomen Francisco Altovita [(200) 1Kb] , venerabili longeque prudenti viro, et jam in decrepita aetate constituto, de monasterii gubernatione tractans [agerem]. Illico palatii tabulata tremere, et ruere omnia visa repente. Jesu! inquit abbas. Ego etiam: Virgo Maria, esto nobis miseris praesidium!

[Col. 0912D] 260. Rusticus itaque ille, quia a fulmine exstinctus, domum vesperi propriam cum non rediisset, familia omnis imprimis in stuporem et admirationem versa [est]; inde alio se illa nocte contulisse putantes, quiescere [incipiebant], cum subito malus superveniens nuntius, eum fulmine diem clausisse extremum, asserebat. Advolantibus itaque illuc ubi cadaver jacebat, quampluribus adolescentibus, id in lignis funibus connexis tulere domum: quod quidem cadaver non parvo suorum fletu humo tectum est. Caeterum haec summae admirationi esse, quia nec arbor aliquo in loco tacta, nec ipse [laesus] aspiciebatur. Tantum ligula soleae lacerata, quam non multo [Col. 0913A] longe a cadavere intra folia repererunt. Haec igitur, quia inevitabilia, multis mortalibus prope longeque manentibus pro tempore incussere metum; verum ad solitum opus rediere quidam. Nam semper homines, quibus opes nullae vel parvae sunt (imo dicam, quod intolerabilius est) hi interdum, quibus secundae res sunt et divitiae multae, furtis et fraudibus, modo possint, aluntur; sed ut alias saepius retulimus conducibilius esset secus vitam instituisse. Nunc ad reliqua.

261. Presbyter quidam, Jacobus nomine, olim hujus monasterii S. Mariae monachus; verum nec expresse seu solemniter professus [erat], bene [tamen] tacitus: nam octavum et decimum jam agebat annum, cum Puppii in S. Fidelis hujus religionis monasterio [Col. 0913B] sub D. Antonio procuratore una vitam duceremus. Hic, nescio quo malo daemone instigatus, habitum suae religionis spernens, et ab se exuens, huc illuc, ut malus et apostata, nullius verecundiae signum moribus vel vultu indicans, per Casentini ecclesiolas vagabatur; quem memini, jam praesentibus aliis presbyteris, cum non erubesceret, etiam Puppium sine S. Joannis praetexta venire et officiis et Missae una cum caeteris religiosis, quod haud poterat, ipsis invitis, interesse [voluisse], eo semel a praefato D. Antonio summo cum dedecore e S. Marci ecclesia, quae Puppii est, populo praesente convitiis pulso. Inde factum est, ut oppidum illud numquam postea adiverit, nisi dum sacerdotali officio fungeretur.

[Col. 0913C] 262. Hic itaque cum non multo post quamdam S. Mariae ecclesiam in loco qui Ama vernacula lingua dicitur (abest enim a monte Alvernae ferme quatuor millia passuum) ab Episcopo Aretino jure sacerdotali impetrasset, in tantum suorum hominum odium et inimicitias capitales ob stuprum cuidam puellae illatum brevi devenit, ut quidam ex his rusticis puellae affinitate [conjunctis] sibi magis infensi, saepius undique armati convolarent (Talis enim eis mos est; non tantum verbis, verum etiam armata manu jus suum exquirere) [et] in eum interdum de improviso praedonum more infestos impetus facerent, tum minis atrocibus, flagrisque hostilibus impeterent, ita ut cum manibus sese [Col. 0913D] ultum ire, tum quia sacerdos, tum quia solus, in multos haud posset, cogeretur genibus flexis rem negare, [et, ut] sibi parcerent, orare. Caeterum cum rusticorum durum genus haud flecteretur, imo atrocius fieret, alium loco sui ex ipsorum sententia relinquens, ad affines et propinquos qui haud procul aberant, convolans, inde domun propriam adiens genitoribus suis rem omnem aperuit.

263. Verum cum vi ecclesiam suam recuperare vellet, quia res parum ei processerat, ignorans, quid in re tam atroci esset agendum, aestuabat: Cui mater, quia religiosa et [pia erat,] recte consulens inquit: Mi fili, mihi credas, volo nulla adeo ex re istuc tibi accidere, nisi quia S. Joannis habitum temerarie deposuisti; quocirca tibi consule, [Col. 0914A] meisque acquiesce consiliis, ne immaturum corpus terrae, animam vero aeterno incendio tradas; aut habitum sume, quem mente proterva deseruisti; aut, si hoc non placet, istoc utitor; fac votum, et ego una tecum [faciam], annuatim in ipsius S. Joannis festivitate [ut] nonnullae Missae celebrentur in sui laudem et decus, et jam esto securus: nam nihil est quod amplius vereare, mi fili. Voveo, inquit ille, ac lubens faciam, nec illuc redibo, nisi prius hae Missae celebrentur. Res mira! mox celebratis Missis, solus et inermis se ad ecclesiam suam conferens, libenter jucundoque animo ab omnibus, paulo ante infensissimis, accipitur, et hactenus, ut percepi, omnibus semper carus et gratus exstitit. Quis igitur hunc sanctissimum Joannem suis in [Col. 0914B] necessitatibus non advocatum et patronum suique defensorem requisierit, cum hoc, et aliis miris prodigiis luce clarius constet, eum non solum sibi religione conjunctis, sed omnibus etiam extraneis praesto ad auxilium et ad opem ferendam esse?



PARS III.

264. Laudabile visum est, [ut] his S. Joannis prodigiis aliud, quod [de] nostrae tempestatis duobus finitimis eremitis, qui in dedecus hujus monasterii plura et dixere et egere turpia, inseram: verum prius de situ loci paucis disseram. In jugis hujusce nostrae Alpis mons saxosus, asperrimus, incultusque exstat; qui quidem ex ea parte, quae meridiem occasumve spectat, rupes horribiles, confractas abscissasque habet mirum in modum, quae in vasta [Col. 0914C] solitudine horrorem aspicientibus non parvum incutiunt. Inter duas igitur rupes vastas ingens saxum in Orientem porrigitur, in cujus eminentiori parte conspicitur oratorium satis venerabiliter et pulchre constructum, quod ex una parte atra silice jamjam ruinam minante, ex altera vero casis humillimis circumdatur; quem locum, qui prius habuerit, paucis aperire curabo, inde ad inceptum redibo.

265. Tempore itaque Eugenii summi Pontificis IV exstitit molendinarius quidam, cui nomen Marco, de valle quam vulgares et plebeii Chiantim vocant. Hic imprimis, etsi egenus rerum temporalium, tamen vitam suam more priscorum beatorum virorum instituit, parce ac duriter vivens, ecclesias frequenter adiens, pauperibus, ut poterat, alimoniam [Col. 0914D] praebens. Is denique uxore orbatus, filios duos Jesu Christi servitio obligat: nam huic religioni unum, qui adhuc vitam hanc vivit, alterum Camaldulensi, qui praesenti vita functus est, ut ipse expeditius Jesu inserviret, mancipavit. Inde quidquid sibi supererat, pauperibus tribuens, nudus nudum Jesum statuit sequi. Tali itaque mente devota hoc S. Mariae monasterium suppliciter adiens, a R. D. Placido tunc Abbate, non habitum, verum temporis probationem facile impetravit.

266. In hoc itaque S. Mariae monasterio per annum integrum corpusculum suum jejuniis, vigiliis, aliis etiam flagris, quae abstinentia amat, oppido enervavit: nam, ut alia omittam, quae propriis [Col. 0915A] aspexi oculis (aderam enim) hieme aspera, vili veste et palliolo contentus etiam nudis pedibus inter nives et asperas glacies, nobis solo visu rigentibus, incedebat; quem morem fere, dum vixit, servavit. Inter caetera, quae spiritualiter non superstitiose ageret ad carnem edomandam erat, quod creberrime intus et foris nuda genua nudae humi flectebat. Insuper quoties nos pueri gratia exercitii vel quietis ad Alpes seu ad nemora concederemus, hic una semper nobiscum iter aggrediebatur: monere, hortari ad meliora, ad vitam aeternam, nunquam desistere.

267. Idem igitur saepius agens, nobiscum ascendens et descendens, solitariam tandem vitam cupiens, statuit secum esse, secumque, ut dicitur, [Col. 0915B] vivere. Petita igitur missione et facile impetrata (nam nondum probationis habitum acceperat) illuc ad eum locum inaccessum, de quo supra verbum fecimus, non sine maxima difficultate, nobis pueris comitantibus, et arma, quibus caedendum esset saxum, ferentibus, demum concessit. Caeterum a jugo Alpium ad saxum iter nullum erat: omnes enim in his locis, praeter recta itinera, semitae praecipites et anfractae et angustae sunt; ita ut, qui paululum titubaret, lapsu pedum in praecipitium (quia nulla virgulta et stirpes sunt) laberetur; nec etiam sunt radices, ad quas pede aut manu quisquam eniti possit; ut pote quia loca arida herbis humillimis et lapillulis cooperta fere semper sunt, [Col. 0915C] nisi hieme, qua nive geluque omnia rigent.

268. Tandem martis [(201) 1Kb] et sarculis loco purgato per declivum montis semitam instar sulci egessimus. Quid multa? demum ferro, incendio, acetoque rupes mollitur, frangitur, panditur. Triennio itaque hoc in opere difficili consumpto, oratorium ad honorem Virginis Mariae dedicatur; quod quidem omnibus finitimis et longinquis, qui locum devotionis gratia adibant, laetitiae esse et admirationi. Laetabantur, hac aetate ferrea talem eremitam his in locis reperiri: admirabantur abstinentiam viri, loci asperitatem, omnium insuper rerum victui necessariarum difficultatem: nam, ut dixi, nudo fere corpore, nudis pedibus, fame, frigore, squallore, barba impexa, membris torridus, genibus crebris orationibus [Col. 0915D] quassatis, fractis, inter rupes asperrimas, hieme nive glacieve opletas, Jesu Matrique ejus Virgini Mariae interdiu et nocte deservire studebat.

269. Verum imprimis mirabile, unde tantus talisque animus sibi [esset], ut in rupibus asperrimis aedificium aggrederetur: nam, ut caetera in corpusculum domandum admiratione digna omittam, Jesum testor et SS. Angelos ejus (ut patris [(202) 1Kb] mei Hieronymi verbis utar) nos monachos omnes saepius eum in Nativitate Domini Jesu et in aliis praecipuis festivitatibus gratia Communionis et [Col. 0916A] Missae audiendae, quando deformis stridet hiems fessum vento Boreae, oppletum nive, cruribus sanguinolentis calcaneisque scissis, laetum tamen ipso festivumque in Domino, hoc S. Mariae monasterium adisse; nos vero omnes admiratione ducti, undique visendi studio ad eum confluere. Alii palliolum tergere; alii aquam calidam pro fricandis pedibus ferre; quisque pro se certatim obsequium libenti animo praestare.

270. Caeterum hoc summopere admirabantur omnes, quomodo, cum brevi corporis statura esset, altam nivem molemque glaciei vitasset; praesertim cum interdum per mensem toto aere ningeret. Est et aliud majus, quo insuperabile iter superare [vix] posset: nam novere omnes, super veterem nivem, [Col. 0916B] intactam praesertim, nova modicae altitudinis cum sit, non facile pedes ingredientium insistere: dilabitur enim pes per nudam glaciem, cum non recipit vestigium, et, pede fallente, nec manibus nec genibus nec adminiculis quisquam periculum anceps vitare valet; ita in laevi glacie tabidaque volutatur corpus, secantur interdum pedes, nudi etiam quandoque in infimam ingrediuntur nivem et ibi luctatio fit; cum glacies lubrica, ut dixi, non recipiat vestigium, et plerumque velut pedica capti haerent, visu miserabile! in dura et alta concretaque glacie.

271. Cum enim interdum quidam ex nostris misericordia ducti eum, quomodo ex hujusmodi periculis evasisset, interrogarent, inquit voce tenui et demissa: Jesus est; Jesus est: interfui enim saepius [Col. 0916C] cum ex patribus quidam his verbis eum castigabant: Pace vestra, frater Marce, dicemus: quia praeter aetatem vestram, et praeterquam [quod] religio et res adhortetur, dure et parciter vitam ducitis. Proh! fidem Dei atque hominum! quid quaeritis? vultisne indiscrete vitam aeternam arripere? vultisne in morte acerba ante tempus aliquo casu perire? Ille econtra, se ita vitam jam dudum instituisse, et se ita vivere velle, dum spiritus suos regeret artus, aiebat, et spem suam in Jesu Christi gratia sitam affirmare. Denique saepius a nostris fatigatur; omnia in pejorem partem accipiens indignatur [et] veluti si pulsus hoc S. Mariae monasterio fuisset, amplius non rediturus, eo animo [Col. 0916D] discessit.

272. Exinde, nescio qua furia arreptus, coepit contra monasterium animos hominum vehementer grassari [(203) 1Kb] nam nullo maledicto se abstinere; verum ubique debacchari in monachos, convicia in conversos turpia, et maledicta saepius geminando addere, et, quod dictum quoque nefarium, abbatem monasterii virum egregium verbis lacerare; demum nihil praetermittere, quod in nostri dedecus fore existimaret. Caeterum nos flocci pendere, tantum sui misereri, eo quia indiscreta poenitentia in hanc [Col. 0917A] devenisse insaniam censebamus. Res mira! hinc sibi prima mali labes: nam illico non nobis tantum, verum omnibus finitimis coepit infensus existere: complures enim in forum judicum contra jus fasque ducere conatus est. Verum tempus quam res maturius me desereret, si de his, quae in quodvis genus mortalium injuste egerit, singillatim aut [pro] magnitudine parum dissererem.

273. His igitur et aliis multis insulse inepteque peractis, tantum sibi omnium hominum odium vindicavit, ut nec victum, etiam sibi soli necessarium, ostiatim petendo inveniret. Fuerunt ea tempestate qui dicerent, eum hac gratia, Jesu occulto judicio id permittente, in illam devenisse insaniam, quia quadam visione delusus nimium sibi vindicaret, [Col. 0917B] dum alios quosvis religiosos prae se parvi faceret. Quae quidem visio seu daemonis illusio, ut ipse referre solitus erat, talis fuit. Erat huic fratri Marco cum quodam, qui [incolit] domum hospitalariam S. Mariae de Florentia, quae in egenos infirmosque suscipiendos et tollendos nuper aedificata fuit, amicitiae vetus consuetudo; cui quia interdum quaedam sibi munuscula rusticalia deferebat, gratissimus esse, et dum eum negotia vel religio Florentiae in longum protraxisset, illuc pro necessariis corporis ire semper. Ibi fama est, in quiete visam ab eo Virginem Mariam cum pompa Angelorum, quae se a Jesu diceret missam.

274. Verum visio, ut ab ipso accepere quidam, [Col. 0917C] fuit talis: Matutinalibus Officiis expletis, hic more suo cum corpusculum quieti paululum dare vellet, Virgo Maria piissima (si Virgo Maria fuit) praeeunte non parvo luminis globo, super saxo, ubi aedem aedificaverat frater ipse, gratia honoris spiritibus angelicis comitantibus, ut sibi in illa quiete visum est, praesto adfuit. Cum igitur ille, insolita re horrore perfusus, paululum moraretur, indeque etiam, quae tam insigni, tam decora mulier esset, interrogaret, inquit illa: Illa sum equidem, cui tota mente, et toto corpore inservire statuisti, et gratia cujus, his in locis silvestribus, et fere inhabitabilibus oratorium aedificare voluisti.

275. His igitur in maximam spem, se quandoque aliquid magnum fore, adductus, flexis genibus, [Col. 0917D] sospitatem animae et corporis orabat: Cui Virgo Maria: Hac potissimum causa a Domino Jesu huc missa sum, ut pro tot cruciatibus, quibus corpusculum tuum exesum, et animae obnoxium mea potissimum causa reddidisti, gratiam tibi tribuam abunde: eo enim magis [id faciam], quia nusquam te tutum seu incolumen, nisi in meo praesidio putas. Inde cum omni pompa ceu fumus ex oculis intuentis evanuit. Hic ingens cupido eum, ut oratorium illud huic monasterio praeponeretur, invasit. Itaque, hac cupidine atque insolentia, ut supra [Col. 0918A] diximus, neque dicto neque facto aliquo abstinere, quod modo ambitiosum foret, quoad semet praecipitavit. Nam Romae . . . . . . . . [(204) 1Kb] , dolore et taedio affectus, diem clausit extremum.

276. Post hunc longo tamen intervallo successit alter; de quo (quia omnium rerum simulator et dissimulator fuit omnium, quos umquam gentium viderim, maximus) idoneum visum [est quaedam praefari, et] de natura moribusque ejus paucis disserere. Huic igitur nomen Joannes erat, natione Hispanus, corpore procerus, satis eloquentiae, parum sapientiae habens, et ut decet, hypocrita maximus. Omnia nempe, quae ad illud officium pertinent, optime callens, quibus multos mortales variis modis decepit. Hic namque fuit unus [Col. 0918B] ex his pseudo-religiosis, qui Florentinam urbem tempore Pontificis Pauli II [(205) 1Kb] adivere, ex quibus unus crucem ligneam instar D. Andreae Apostoli [gestabat] ultra omnes, quos umquam viderim, mortalis varius et mutabilis, qui quidem nisi suapte praeter Christi Jesu poterat convenire aut colloqui [(206) 1Kb] ; cujus ineptias et deliramenta, quia longe inutilia et vana, praetermittenda duxi, et ad Joannem nostrum redire, de quo in initio verbum fecimus.

277. Iste enim crucem ferream, ut pictura plus quam prophetae Joannis Baptistae adspicientium occurrit oculis, prae se ferre. Proh Jesu bone! hic Joannes cilicinam vestem supra pannos habere, quam Joannes Baptista supra nudum corpus ferre solitus erat. Ille propheta, imo plus quam propheta, [Col. 0918C] nudis pedibus; hic non solum soleis, sed ocreis circumdatus incedere; ille ad deserta, ne levi saltem famine vitam maculare posset; hic ad populos et ad turbas sese crebro conferre. Ille solus et dure et parciter vitam agere: hic vero, multis comitantibus, et copiose et laute. Ille vina et carnes ut venenum fugere; hic optima exquirere. Ille omni virtute, hic cunctis vitiis refertus: et quamquam talis et tantus nequam et pseudo-religiosus, quocumque in trivio, quacumque in turba, se novam religionem instituturum ad S. Joannis Baptistae nomen, dicere.

278. Quid? quod his falsissimis multum fidei, multum devotionis a cunctis haberetur? Proh Jesu [Col. 0918D] bone! ubi primum provinciam hanc ingressi sunt, ex cunctis agris, oppidis, civitatibus, mortales cujusque conditionis et generis eis obviam ire, ipsis haerere parati panem et alia necessaria sibi et suis dare, commeatum portare; postremo quae imperarentur, facere. Haec, non ut audita, sed ut visa refero: interfui, vidi, tetigi: et multa insulse et temerario ab his acta atram mihi bilem moverunt, praecipue hoc, cum eis sacerdotes senes venerabilesque religiosi inservirent in rebus etiam infimis et vilissimis. Verum quid mirum? Cum beatum et felicem [Col. 0919A] se fore quisque putaret, si vel fimbriam horum pannosorum tetigisset. Quippe ita res humanae se habent, ut non solum imprudentes rerum verum etiam interdum et prudentissimos nova omnia fucatis faciebus fallant.

279. Caeterum alios praetermittentes (neque enim digni sunt, de quibus verba fiant) ad nostrum falsum Joannem Baptistam veniam. Hic imprimis codicillos falsos seu bullas, in quibus, unde hujusce religionis initium ostendebatur in lucem proferre; quae quidem omnibus in rebus adipiscendis hac nostra tempestate optima via est ad fallendum. Praeterea anum quamdam [habebat], quae sub habitu monialis Romae cum aliis tribus in columnis templi D. Petri Apostoli, gratia poenitentiae agendae, latens fingere, [Col. 0919B] sibi per visum S. Joannem Baptistam apparuisse, in ora hominum propalare et multa alia, quae instrumenta fraudis sunt, dicere et facere; postremo quaecumque dici aut fingi possunt ad simulationem conducentia, nihil praetermittere. His itaque et aliis artibus instructus ad has se contulit regiones.

280. Caeterum imprimis mulierculas quasdam, quae Florentiae domi propriae veluti in monasterio se clauserant, socias sibi fore et consiliorum participes ostendens, diu noctuque suis simulationibus fatigando, denique omnia tentando ad eas aditum invenit. Inde discessit, ex utriusque voluntate rebus diligenter compositis. Erat ei frater quidam fugitivus, negotiorum curator fidus acceptusque, et omnium [Col. 0919C] consiliorum, nisi novissimi, ut inferius dicetur, particeps, quem suarum artium antea ignarum quotidiano usu facile parem similemque sibi efficere curavit: nam supplicem, humilem, oculisque humi demissis, et contra morem Sabaraitarum [(207) 1Kb] tacitum ad tempus reddere, ita ut his et aliis virtutibus fucatis, omnibus aliis vehementer admirationi, sibi vero gaudio et utilitati esset. Proh nefas! etiam puerum adolescentulum, quem aiebant filium illius mulieris clausae, de qua supra verbum fecimus, existere, ut se pilosa veste indutum cum alio comite equitando ducebat. Verum plurima praetermittens, quaedam magis necessaria paucis aperiam.

281. Hujus igitur fama passim non agrum Tusciae tantum, verum et finitimos omnes complevit; [Col. 0919D] alterum videlicet Joannem Baptistam venisse, futurum Ecclesiae Christi pene dirutae novum compositorem. Ideo, dum verbum Domini hinc inde praedicaret (nam, ut dixi, satis eloquentiae habebat) multi mortales, alii audiendi verbum Jesu, alii nova cupidine tanti viri (si virum dici fas est) visendi illecti, ad eum variis locis confluere: nam memini, me semel casu quodam, ita ut fit, dum negotiorum gratia varia loca lustrare necesse est, in D. Martini festivitate praedicationi suae interfuisse, in qua inter alia, quae ab ipso satis ornate, copiose, distincteque prolata sunt, pollicitus est, ceu montem aureum, quam multa se monasteria etiam tum monachorum [Col. 0920A] tum monialium constructurum, et eos pro nomine Christi Jesu frigus, famem, sitim, et eodem tempore inopiam et laborem, demum cruces et tormenta immania, turpissimam etiam mortem ingenti constantique animo perlaturos. Asserebat etiam, monasteria finitima et longinqua, imo et religiones caeteras huic suae pedissequas fore.

282. Quibus auditis, simulans necessitatem corporis, stomachatus foras quam raptim me contuli, demirans, non dico hominis dementiam, verum et insaniam, qua talia coram proferre auderet. Demum, confirmato animo, una cum aliis iter ad hoc, quid dixi, S. Mariae oratorium, ut rei exitum perciperem, feci. Mirum, quanta illi equitanti auctoritas, quanta ab omnibus haberetur fides. [Col. 0920B] Proh nefas! audebat, uti mos episcopis est, ubi jus eis datur, etiam omnibus occurentibus benedictionem dare. En audacia, imo insolentia! Caeterum nos caeci mente, et novarum rerum cupidine illecti, prosequebamur; non ruricolae tantum, verum et nobiles, cives, et quod majus est, etiam et egregii presbyteri, qui sua portenta et prodigia in itinere pleno ore, adductoque supercilio, multo plura et majora, quam fecerit dixeritve, nobis enarrabant. Quid quod nostrae temeritatis eadem die poenas luimus; cum enim, casulis mapalibusque rusticorum relictis, iter rupis arduum jamjam aggrederemur, aere sereno in tempestatem mutato, cito inexspectata et subita vis [Col. 0920C] ventorum et immanis aquarum procella, obscurato coelo, undique et undique oboritur. Nos miseri, qui iter pedibus aggressi, in tali tantoque discrimine [eramus] positi, quid agere, quo nos vertere deberemus, ignorabamus penitus: nam ob ventorum immanitatem et copiam imbrium vix progredi ulterius poteramus, et retrogredi ducebamus turpe, et illic esse diu sub divo locus sterilis, et penuria rerum omnium non permittebat.

283. Ipse vero Joannes veritus pejora, ne vel solus vel cum paucis montani loci abrupta et concava adire cogeretur, verbis fucatis et compositis, quae sibi abunde erant, nos ad altiora hortari, non satis esse, id nos voluisse aggredi, nisi durando summum rei teneremus; ad haec Virginem Mariam, [Col. 0920D] unicum omnium mortalium refugium, in aerumnis praesertim non defuturam. His igitur aliisque rationibus probatissimis, ubi animos nostros erectos vidit, calcaribus stringens equum, festinare, nos miseri quam raptim sequi; demum fessi, et sudore et pulvere et imbre copioso pleni, Virginis Mariae oratorium adivimus, quod tunc quidam alius, Franciscus nomine, juvenis eremita habebat, quem olim S. Joannes captum a daemone liberaverat.

284. Illic itaque iste bonus vir, toto corpore humi prostratus, dum Virginis Mariae hymnum vespertinum caneremus, jacuit semper. Cum ecce [Col. 0921A] repente monachorum nostrorum non parva turba, ventos perpessi et imbrem, oratorium ingrediuntur. Inde surgens ille, oppletis oculis totaque facie lacrymis, constitit in medio, atque oculis nos omnes circumspiciens, demissa et lacrymabili voce inquit: Vos omnes oro deprecorque, Jesum, Virginemque ejus matrem Mariam precari velitis, [ut] me constantem et firmum invincibilemque contra insidias diaboli faciat: nam hoc oratorium, mihi aeternam fore sepulturam spero; nec plura, ut fertur, per ipsam diem locutus [est], nisi in remotioribus et abditis locis. Nos demum, quia jam sol declinaverat, inde, admirantes et varia in itinere de eo, ut fit, confabulantes, ad monasterium laeti concessimus, exitum rei cum gaudio praestolantes.

[Col. 0921B] 285. Caeterum non multo post socius frater, de quo supra verbum fecimus, lite inter eos de caeremoniis observandis nata, palam multis sua mala facinora fecit. Hinc sibi prima mali labes: hinc ab omnibus deinde observari, iniquus et perversus a cunctis haberi. Erant eo tempore, qui existimarent, hunc sub specie eremitica loca illa saxosa et fere inhabitabilia adiisse, ut ibi omni metu sublato, furtivas monetae officinas cum paucis clientulis exerceret; sed ex aliis vitiis magis, quam quod cuiquam hoc compertum foret, haec fama volabat: nam paulo post, quis qualisve existeret, sua multa nefanda facinora, quae turpiter obscoeneque [Col. 0921C] egit, declaravere: nam aes alienum imprimis variis dolis et astibus grande ex diversis locis conflavit, quo monasteria, quae dixerat, exaedificaret. Verum, more bilinguium, aliud clausum in pectore, aliud in lingua promptum habebat. Ducebat enim quosdam facinorosos secum, tum religiosos fugitivos, tum seculares, quos precibus de ergastulo extraxerat. Mutuas litteras et crebras a mulieribus, quas sub specie monialium clausas supra memoravi, dare saepius et accipere; eas interdum, comite uno contentus, visitare.

286. Sed, ut verum fatear, huic pseudoeremitae non minor vanitas inerat quam hypocrisis, neque reticere quae audierat, neque suamet scelera occultare. Me vidente et audiente, plura dixit et [Col. 0921D] egit inepte et insulse, et quod levitatis potissimum est, scenobatae [(208) 19Kb] officia ridicula ludosque ambitiosos ore, oculis, manibus efficere; prorsus, nec quid diceret, nec quid faceret, quidquam pensi habere; postremo in dies magis insanire. Demum cum multa nefaria stupra fecisset, praesens periculum formidans, congesta mutuo et etiam ex vasis sacratis et planetis ipsius Virginis Mariae oratorii non parva pecunia, clam cum quodam pestifero ad alias se contulit regiones. De ejus exitio varia apud nos [Col. 0922A] dicuntur. Sunt qui affirment, eum officium ganeonis [exercuisse] et meretriculas conducentem, luxuria perditum, et lenociniis infamem, et omnibus flagitiis et facinoribus coopertum, a suis consimilibus, ita ut in tali re evenire solet, in frusta concisum. Alii ob furtum Romae inique perpetratum, deposito eremitali habitu, cum quibusdam nefariis cruce suspensum. Nobis, ea res etsi pro locorum absentia parum comperta sit, tamen satis constat, turpi morte poenas luisse. Ita ille novus Joannes Baptista, qui novam Christianae fidei religionem professus fuerat, dignum moribus factisque suis finem vitae invenit.

287. Huic successit alter Ariminensis [(209) 1Kb] bonus profecto vir; cui nomen etiam in ipso sacro fonte baptismatis est Homo Dei; qui quidem, veluti supradictus [Col. 0922B] frater Marcus, plus hoc in monasterio S. Mariae [quam] annum sub saeculari et conversali habitu peregit. Inde optans paulo asperiorem vitam, praeterquam instituta P. Benedicti, adamare, diligere, illud S. Mariae monasterium adivit. Qui, ut alia praetermittam, ad libidines et voluptates corporis domandas, nunquam carnes, numquam vina, numquam lacticinia degustat; raro oluscula, raro poma [comedit], fere jugiter pane et aqua contentus. Quid? quod in hac eremo, quamvis ipse satis nobilis, et quod magis est, delicatis rebus prius assuetus, quando etiam deformis stridet hiems, nudis pedibus inter nives et asperas glacies incedit, eo tempore etiam vili veste et palliolo circumdatus; et [Col. 0922C] circulo ferreo instar Evangelistae Lucae supra nudum corpus assidue utitur: orat frequenter, et corpus suum jugibus afficit maceratque disciplinis; lectione etiam Scripturarum, quae vernacula lingua imprimuntur, instat semper; etiam Domini Jesu praecepta pro viribus adimplere conatur.

288. Domum hanc, ubi primum suam secundum Deum incepit instituere vitam, crebro visere coepit, S. Joannem ubivis gentium extollit, sua egregia facta narrando ad coelum ferre; de monachis ceterisque nostris omnia bona dicere. Sic ab omnibus bonis puro diligitur affectu; mali vero eum odio habent, qui perversam eorum vitam insectatur et crimina, et probatis verisque rationibus flagitia turpitudinesque eorum effulminat. Stupent omnes in [Col. 0922D] eo et oris gratiam, et suavitatem sermonis, quia nec jejuniis nec aliis flagris quibus corpus afficit, morosus et anxius et iracundus et difficilis, ut quidam, imo perbenignus, suavis, dulcis, jucundus et affabilis efficitur. Cujus opera egregia in religione Christi Jesu, quae vidi et accepi, si velim omnia diligenter litteris mandare, tempus quam materia citius me deseret.

289. Quocirca, quia vita adhuc superest ei, et quem exitum sit habiturus, ignoramus penitus, et [Col. 0923A] apud Christianos non initium, verum finis laudatur, de eo finem faciam dicendi, si prius monuero omnes, ut non se corde vel operibus extollant; verum cum propheta dicant: Ego autem sum vermis et non homo. Et: Non nobis, Domine, non nobis, sed nomini tuo da gloriam; et cum Jesu: Ego non quaero gloriam meam. Et ita agens quis, prospere ei succedent omnia; ubi autem secus vitam mortalis omnis instituerit suam, quamquam fortunatus videatur, ad tempus hoc erit; demum vero complebitur in illo id quod idem propheta dixit: Vidi impium superexaltatum et elevatum sicut cedros Libani, et transivi, et ecce non erat; quaesivi eum, et non est inventus locus ejus. Quod multis exemplis, sed praesertim his superioribus liquido patuit.



PARS IV.
[Col. 0923B]

290. Quoniam beatissimus vir S. Joannes monasterium hoc in honorem Virginis Mariae dedicari voluit, nos etiam ejus exemplo ducti, quaedam ipsius Virginis Mariae prodigiosa acta supra his miraculis inseruimus; non indignum etiam nunc visum est, egregium et memorabile facinus utriusque describere. Quidam Florentinus de Ughis, cui nomen Ugho, nobili genere natus, filium unicum in cunis adhuc positum habens, cum aestivo tempore, quando frumenti tritara fervet, ut mos est nobilium, cum uxore totaque familia rus peteret, accidit die quadam nutricem cum infante ad aream contendisse. Inde forte, vel casu vel alio negotio praepedita, infantem in paleis jacentem seu sedentem deserens, [Col. 0923C] abiit.

291. Caeterum trituratores, hujus rei penitus ignari, infantem una cum paleis, ligneis furcis et aliis armis seu instrumentis, tali negotio necessariis, in tugurium, ubi palea reconditur, suffocantes intruserunt; inde nutrix rediens, et infantem, quo in loco posuerat, minime reperiens, in fletus muliebri more prorupit. Statim sciscitantes ruricolae, quidnam esset, cognita causa, ut illico abiret, consuluere. Illa itaque, verita pejora, fugam Arizium [(210) 1Kb] versus cursim arripuit. Ubi autem ad heri aures, nutricem cum filio abiisse, pervenit, primum eam per suos sequi conatur; verum postquam id frustra fuit, divinum statuit auxilium implorare; eo illico tale emisit [Col. 0923D] votum: Virgo Maria dulcissima, nominis Christiani unica spes, miserorum refugium, desolatorum solatium, a qua cuncta proveniunt bona; et tu Joannes beatissime, decus et honor non solum urbis nostrae, verum et totius provinciae, vobis duobus voveo, ecclesiam constructum ire, quam praediis aliisque bonis ditabo, si filium meum invenero [vivum] vel defunctum.

292. Res mira! non longo dato intervallo, cum ex famulis quidam ad paleas deferendas ob lecta [(211) 1Kb] sternenda iisset, visum est sibi, infantis vagitum audisse, verum in primis vel murium vel aliorum [Col. 0924A] animalium sonum existimans, rem suam peragebat. Cum igitur iterum et iterum et saepius vagitum auribus captaret, suspenso gradu, ut callidus explorator, tugurium introgressus; et paulatim progrediens, saepiusque subsistens, melius semper sonum aure captare. Demum, ubi propius ventum est, vere infantis vagitum esse percepit. Submotis itaque leviter paleis, eum illaesum, risibilem, et bonae habitudinis, Virginis Mariae, et S. Joannis gratia, non sine maxima admiratione, gaudens et laetus conspicit. Inde sublevans, osculansque crebro, ad parentes suos ovans, et Jesu gratias agens, detulit.

293. Quem ubi primum parentes conspexere, laetitia lacrymis obortis, in oscula ruunt; ille vero veluti ad notos alludens [amorem reddidit]. Tantus [Col. 0924B] vigor in illo, et dulcis blandientis infantis risus apparuit, ut pater ingenti repletus gaudio [fuerit; qui] inquit: Mi fili, quem vel sublatum, vel laniatum a feris putabam, talem [te] conspicio? Quis, mi fili, te mihi ad hanc horam deduxit? Unde datur mihi ora tueri, nate, tua? Te tantum Virgo Maria, et Joannes beatissimus in hunc servavere diem; sic equidem, mi fili, ducebam animo, rebarque futurum; nec me Jesu Christi gratia, mea cura, fefellit. Vix haec verba ediderat, quod [id est cum] additum est verbis miraculum: nam infans, qui vix balbutiendo nomen patris prius exprimeret, clara voce quidquid pater dixerat, affirmabat; quomodo Virgo Maria eum lactaverat, nutrierat, conservaverat. Deinde conticuit. Mox pater Jesu gratias agens, inclytam [Col. 0924C] aedem ad Virginis Mariae, sanctique Joannis decus dedicari jussit; praedia etiam nonnulla huic S. Mariae monasterio dono dedit, quae propriis aspexi oculis: nam haec Virginis Mariae aedes a S. Hilaro abest fere per duo millia passuum Orientem versus; jus cujus ecclesiae etiam hac nostra tempestate hujus S. Mariae monasterii constat esse.

294. Quis, o bone Jesu! tam obtuso ingenio, tam impio [est] animo, qui non te, Domine Jesu, in Sanctis tuis extolleret, cum accipit, videt, experitur interdum, quot quantave prodigia per ipsos ubique terrarum opereris, bone Jesu, etiam tempestate nostra! Nam quidam, Joannes nomine, de villa, quam vulgares et plebeii Fornacem appellant, exstitit. [Col. 0924D] Hic equidem more pauperum et egenorum cum suam vitam parce ac dulciter ageret, carbonesque, ad ferra igne edomanda, et in varia instrumenta conflanda, conficeret (horresco referens) ut parum cantus, in ardentes ignivomosque rogos toto corpore prolapsus est. Qui cum esset, ut igni voraci voraretur, illico inquit: Virgo Maria, tuque Joannes beatissime, mihi misero, in tanto talique discrimine posito, oro, feratis opem; et ego utriusque aedem jejunus, nudisque pedibus visitare satagebo [lege satagam]. Mirabilis Deus! vix emiserat votum, ut ipse referre solitus erat, cum statim ardor ignis, [Col. 0925A] oblitus naturae suae, quasi ros efficitur. Ille illico ex igne prosiliens, nullam passus combustionem, nec pili quidem, Jesum, Virginem Mariam, sanctumque Joannem laudando expleri nequibat.

295. Inde, ut sibi eundi copia data est, utramque aedem, hanc scilicet, et illam aliam Virginis Mariae, quae intra Casentini montes et Alpes nostra memoria constructa est; de qua (quoniam ad hoc per hunc ruricolam devenimus) non indignum visum est [quaedam dicere, et] describere, unde, quo tempore incepta sit, ut ab his accepimus, qui aniculam illam super hoc convenere saepius, cui Virgo Maria apparere dignata est. Illud idem indicant annalia [(212) 1Kb] ; indicant et picturae, quae memoria et religione patrum hactenus in dextero cornu altaris conspiciuntur. [Col. 0925B] Praeterea additur rei miraculum. Cum enim templum illud his superioribus annis conflagrasset, parietem illum ignis haud est ausus attingere, ubi hujus templi origo in picturis, ut diximus, oculis aspicientium occurit adhuc. Quid? Cum caetera saxa (nam illic saxorum ingens copia est) igne scissa et in pulverem redacta sunt, illud tantum, in quo Virgo Maria sedere dignata est, illaesum ab igne pro miraculo conservatum est. De cujus loci situ pauca prius explananda sunt, quam initium narrandi faciam.

296. In Casentini partibus oppidum est, vel rectius dicam villa, quam loci incolae dixere Stiam [(213) 1Kb] , a qua Occidentem versus abest mons ferme octo millia passuum, a quo oritur flumen a septemtrionali [Col. 0925C] plaga, nomine Arnus; sed ex eo medio, quasi collis oritur, satis in immensum pertingens; vestitur humillimis quercubus, seu ilicibus, aliisque generibus arborum, quas humus arida cingere solet. Locus profecto suavis et amoenus. In hujus collis rupe humano artificio potius quam natura planities cernitur, muris in tribus vel quatuor brachiis elevatis undique vestientibus. Medium tenet ecclesia horrenda, et religione dignissima, cujus talem constat fuisse originem. Tempore Martini Papae V, cum quibusdam simultatibus et discordiis Florentinis, tum ex eo Pontifice, tum ex quibusdam aliis variis causis, ut tum ferebatur, accitis bellum immineret (nam discordiis et simultatibus incendia urbium ruinaeque paulatim aluntur) insuper et pestis [Col. 0925D] inguinaria quibusdam in locis vigeret, etiam peccatis id exigentibus, repentini largi subitive imbres e coelo vi ventorum, qui omnia devastarent, eo anno dimitterentur, pro se quisque Jesum Virginemque ejus matrem Mariam, [ut liberarentur] a tanto periculo et excidio, orationibus et processionibus et aliis, quae religio fieri amat, orarent, Virgo Maria sic se voluit excellentissime ostendere, et patriam istam liberam reddere.

297. Caeterum pace omnium provinciarum ausim dicere, toto orbe terrarum haud esse locum, qui ita [Col. 0926A] Virgini Mariae curae sit, et ubi plura beneficia ab ipsa Virgine conferantur mortalibus, et ipsa merito devote honorifice sancteque colatur, veluti in Etruria, et praesertim in ea parte, quae a Florentinis habetur. Verum nunc ad propositum. Igitur hoc tempore anui cuidam devotissimae feminae Joannae nomine, sarculo granum frumenti purganti, Virgo Maria, ubi nunc ecclesia aedificata est, apparuit, saxo desuper sedens, quod, ut supra diximus, aede flagrante, meritis ipsius Mariae Virginis mire una cum quibusdam picturis illaesum servatum est. Verum apparitio talis fuit. Cum enim praeter aeris morem, ut supra dictum est, copiosi subitique imbres vi ventorum omnia late vastantium e coelo dimitterentur, qui tunc in agris erant, alii antra, [Col. 0926B] alii tuguria ad vim aquae devitandam peterent, secumque, uti mos est, alter alteri diceret: Unde hoc infortunium isto anno nobis miseris mortalibus praeter aeris morem et conditionem accidit? Proh fidem Dei atque hominum! quod si diu hic subitus et nimius imber perrexerit, peribimus funditus. Inde alii prosequi: Unde putas, nisi unde dici solet, propter peccata veniunt adversa? Nostrum est igitur, habita imprimis nostrorum scelerum vera confessione, Jesu Christi, Virginisque Mariae matris ejus auxilium inquirere, si forte sua solita pietate opem tulerit.

298. Dum haec et alia, ut voluntas fert, jactitarent, accidit, ut anus, quam diximus, quoddam etiam tuguriolum adierit, ubi Virgo Maria tali habitu et [Col. 0926C] specie, ut ipsa referre solita erat, apparere dignata est. Formam itaque, uti venerabilis matronae velatae, vestibus etiam candidissimis indutae, galerum insuper capite sustinentis, et in manu libellum, quem assidue legebat, conspicit; cujus adventu omnes coeli nebulae dissipatae sunt, imber concidit, sol de more cuncta suis radiis illustravit. Cum igitur anus illa, perfusa horrore, venerabundaque astitisset, nec contra ob splendorem intueri valeret, Virgo Maria inquit: Abi, nuntia plebano Stiae, caeterisque finitimis, filium meum Jesum, Dominum nostrum, hoc in loco templum mihi dicari velle. Quapropter si tantam cladem, tantamque imbrium effusionem effugere et evadere optant, aedi futurae initium muneribus et donis praebeant, et hoc tugurium cum cruce et populo [Col. 0926D] devote lustrent.

299. Dubitanti itaque anui et rem prolatanti [id est differenti], ne, si nullum visionis daret signum, inter homines pro ludibrio haberetur, rursus Virgo Maria, inquit: Abi jam, et quod in tantae rei confirmatione velis signum dari, jam datum est, mihi crede. His dictis Virgo Maria anum illam hac oratione instruxit, quam nec indecens visum est huic miraculo inserere; est enim talis: »O alto, o glorioso Iddio; illumina le tenebre del cor mio; dammi fede dritta, speranza certa, carita perfetta, seno e conoscimento [Col. 0927A] di te, ch' io faccia il tuo verace e santo comandamento [(214) 1Kb] .« Inde Virgo Maria sublimis abiit. Additum est etiam huic et aliud mirum. Quidam enim Petrus Campedonici, gregem ovium pascens super eumdem locum, mirum splendorem instar solis mirabundus praeter morem conspexit. Inde felix Joanna, repleta et gratia et stupore, monitis Virginis obtemperare gestiens, ad quoddam molendinum, ubi cognata sua morabatur, iter coepit, quod quidem non multum ab Arno distans in alveo fluminis fere situm est. Referuntur visa cognatae, quae etsi tunc pro ridiculis haberet, tamen deinde, causa diligenter cognita, summa devotione singulis pene diebus cum eleemosynis tugurium illud adibat.

300. Joanna igitur, sic a cognata delusa, domum, [Col. 0927B] quae non multum distabat, moesta abiit, in cujus vestibulo cum clibani officio inserviret, o rem mirabilem! o sanctum prodigium! ecce illico Spiritus sanctus, in specie humilis columbae domum mulieris ingressus, mulierem non solum gratia confirmatam, verum etiam et apud mortales beatam, et fide dignam fecit. Postridie itaque plebanum Stiae adiens, rem omnem, multis praesentibus, ordine aperuit. Mirum quantum illi nuntianti haec, quia [erat] profecto bona mulier, fidei [datum] fuerit: verbis etiam illius Petri Campedonici, qui, ut supra diximus, splendorem supra tugurium conspexerat, addita [est] miraculo fides. Illico fama tanti prodigii oppidum agrumque complevit. Fit itaque virorum et mulierum utriusque aetatis et conditionis numerus [Col. 0927C] non parvus; et communi consilio ad Dominum Jesum, Virginemque piissimam Mariam supplicationes statuunt. Inde humiles orationes fundentes, et ex oppido devote abeuntes cum hymnis et canticis spiritualibus tugurium una cum Joanna femina devotissima circumeunt; cum repente eo in loco lumina visa, angelicaeque voces auditae [fuerunt]: Ex hoc enim cuncto populo lacrymis gaudio obortis, virginem Mariam, [ut] se, omnesque fideles defendat et tueatur, implorant; inde laeti, quia Virgini Mariae curae essent, domum redeunt.

301. Demum Virginis Mariae precibus, bello, peste, imbre sedatis, causa tanti boni, unde esset, late cognita, non finitimi tantum monachi et clerici [Col. 0927D] cum plebe sua, verum ex omnibus Etruriae partibus, praecipue ex urbe Florentina turmatim et certatim votis muneribusque cumulati, illico advolant. Inde egregii templi origo, et in tantae rei memoriam majus altare saxum, in quo Virgo Maria olim sedere dignata est, est dedicatum. Quid? quod annuatim XVIII Kal. Oct. in die Exaltationis sanctissimae Crucis Christi Jesu, quando templum illud dedicatum est, manant tota Etruria ex Senarum civitate usque catervatim frequentes homines, et undique viae passim complentur, et hoc nos monachi, qui in hoc S. Mariae monasterio degimus, conspicimus annuatim, [Col. 0928A] quia eundo et redeundo infinitus mortalium numerus monasterium nostrum juxta iter habent. Meritis itaque gloriosae Virginis Mariae plura miracula, et beneficia mortalibus collata, [in] imaginibus cereis aliisque donis et muneribus intuentur Christiani. Libet in fine miraculi interrogare eos, qui propter ingentes divitias, felices et beatos se fore existimant; quid beatius anu ista, quae cum pauperrime, bene, beateque ac simpliciter viveret, meruit Virginem Mariam, non solum aspicere, verum saepius convenire et colloqui? O me beatum et felicem! si daretur ejus dumtaxat consortio frui, qui Virginem Mariam hisce mortalibus oculis conspexisset semel!

302. Quod nunc scripturus sum, a multis religiosis, [Col. 0928B] tum abbatibus tum monachis nostrae religionis fide dignis accepi. In monasterio S. Salvii prope Florentiam, quod sanctissimus Joannes post istud S. Mariae aedificari voluit, quidam minister, seu, rectius dicam, conversus exstitit, cui nomen Bartholomaeo; quem saepius vidisse me memini; cujus opera, et quae daemon in eum inique egerit, quia praesertim hac tempestate magna et atrocia fuere, litteris mandare haud absurdum visum est, ut hinc quivis fideles intelligere possint, ut ait Apostolus, omnes, qui pie volunt vivere in Christo Jesu, persecutiones pati, et hos solum tentationum expertes esse, qui suas voluptates explere satagunt. Hic itaque, cum vitam suam secundum Deum et S. Benedicti regulam multo labore, multa cura, modestissime [Col. 0928C] parendo, et saepe jejunando, aliis etiam flagris corpusculum suum castigando sancte sapienterque instituisset, in tantam simplicitatem et puritatem brevi pervenit, ut omnibus vehementer carus existeret: nam, ut caetera omittam, quibus ad enervandum corpus utebatur, saepe nocturno tempore, hieme etiam torrida, inter nives et asperas glacies conspectus est nudus jacens: virtutibus cujus inimicus nominis Christiani diabolus invidens, cui mille nocendi artes, multis variisque eum aggressus est fraudibus, tentans, si quo modo posset ipsum ab instituto tramite deviare. Ille e contra, Jesu favente, pro viribus resistere.

303. Verum cum diabolus videret, se semper ab eo repelli, statuit aliam viam aggredi ad ipsum [Col. 0928D] perterrefaciendum: nam imprimis speciem Angeli lucis sibi assumens, blandis eum verbis alloqui, numquam denique quietus esse, sed semper instare, suadere, orare, ut eum ad se adorandum impelleret. Interdum etiam formosae mulieris faciem sibi vindicans, se virginem Mariam esse praedicabat. Nec mirum, nec incredibile alicui videatur, daemones varias species atque ora tum hominum tum ferarum sumere: nam fit subito sus horridus, atraque tygris, squammosus draco, et fulva cervice leaena; fit etiam angelus lucis, fit juvenis pulcher, formosus, fit senex incurvus, venerabilis, tremulus, ut in Vitis [Col. 0929A] sanctorum Patrum, praesertim D. Antonii legitur; denique, quam vult, sibi sumit speciem, et eam illico deponit.

304. Caeterum, cum nec precibus nec minis hunc Bartholomaeum ad suam voluntatem flectere posset, majora et atrociora ausus est aggredi: nam umbras quasdam atras horrendasque, oculos ignitos prae se ferentes, sulphureum pestiferumque fumum naribus hiulcis edentes praesto coram adesse conspicit, quarum prima, inquit: Hunc nobis infensum, vobis tormentis afficiendum devorandumque, nisi sibi consulat, et nobis jamjam assentiatur, praebeo. Verum cum ipse haud perterritus, eorum sperneret et floccifaceret minas, iterum illa: Monstrum hominis, taces? Nobisne ridendo insultas? Nec te pudet, o omnium [Col. 0929B] hominum pessime? Inde caeteris: Efferatur foras, et demergatur in profluentem, et, ut meritus est, absorbeatur aqua intolerabili. Vix ipsa dixerat, cum statim spiritus illi horridi et diri eum, ad Jesum et ad Virginem Mariam et ad S. Joannem exclamantem, saepius sublime tollunt; quam vocem tunc nullus ex monachis, forte quia aliis negotiis intenti [erant], persensit, [et quia] etiam ipse aliquid operabatur foris, et nox jam adventaverat.

305. Daemones itaque ipsum ad lacum quemdam in inferiore parte rupis stagnantem, a monasterio Passiniani ferme per trecentos passus distantem, cum hac exprobratione tulere: Modo modo peribis, pessime: te enim deorsum, ut meritus es, trudemus, [Col. 0929C] nequam. Ille vero, exitium tum animae tum corporis eo in discrimine timens, fortiter: Virgo Maria, fer opem! S. Joannes, serva me, geminando saepius exclamare. Daemones e contra tartareis vocibus intonare: Modo peribis, flagitiose; una una tartareas petemus regiones. Ergo tace: nam incassum fundis preces. Verum huic duello, ut ipse referre solitus erat, S. Joannes nunquam defuit; sed, ut Jesus Dominus noster certamen Antonii sanctissimi, ita et Joannes servi sui spectare. Tandem daemones, D. Joannis gratia operante, victi, confusi, despecti miserum illum, tum rigore, tum labore, verberibus pugnisque concisum, jam jam extrema petentem, aliovorsum tendentes reliquere.

306. Quid interim monachi, qui in monasterio [Col. 0929D] Passiniani degebant, egerint, nec sentio praetermittendum: cum enim praefatum Bartholomaeum haud in hospitio more solito reperissent, veriti pejora (acceperant enim, diabolum eum saepius et delusisse et minitatum esse) moesti abbati referunt. Tum ille, diligenter eum explorent intus forisque, si forte reperiatur, imperat. Eo monachi expediti cum lumine, Jesu, Virgini Mariae, et S. Joanni imprimis se commendantes, alii alio, ubi sibi persuaderent eum esse, ad multum noctis errantes, totum monasterium intus forisve lustravere. Demum consilio cujusdam boni viri, cui nomen Simon, qui tunc Prior eidem monasterio praeerat, turmatim ecclesiam [Col. 0930A] mature adeunt. Illic devote psalmos, qui poenitentiales intitulantur, cum litaniis decantant, sperantes, Dominum Jesum ei, sive extrema patienti, sive innocenti, opem suam solita pietate laturum.

307. Denique cum jam ad mediam noctem pernoctassent, fessi somno, Prioris mandato, quisque suum repetit cubile. Vix cellas ingressi [erant], cum repente trinum sonitum majoris campanae accipiunt. His in admirationem prius, inde in laetitiam versi una iterum ecclesiam ingrediuntur, et fratrem istum madefactum, humore et limo oppletum, in scabello altaris, ubi sanctissimi Joannis corpus sacratissimum quiescit, exanimatum conspiciunt. His igitur fratribus eum interrogantibus ubinam gentium [Col. 0930B] ea nocte fuerit, unde limus ille, unde humor [esset], nullum tunc dedit responsum; nec poterat, si voluisset: nam, ut diximus, jamjam extrema tenebat. Tunc ex monachis quidam de mandato Prioris ad hospitium subnixum detulere, eamque pro se quisque, ut in tali re fieri solet, quam poterant Jesu Christi amore, charitatem exhibentes et misericordiam; postridie vero, jam resumptis viribus, non tantum monachi, verum etiam et conversi, et qui aderant, ruricolae et opifices omnes (aderant enim multi propter novum monasterium aedificandum) ad eum tumultuario concursu irrumpentes, quidnam praeterita sibi acciderit nocte, vel ubinam locorum fuerit, inquirebant.

[Col. 0930C] 308. Tum ille voce humili et demissa omnia ordine suo aperire; ut saepius a diabolo variis imaginibus delusus sit, ut nunquam, Jesu favente sibi, [consenserit]: asserit, ut daemon eum suffocare, ni S. Joannes opem tulisset, voluerit, ut nunc etiam non sibi quies dari potuerit, et multa alia, quae, ne lectori fastidio sim, praetermittam. Haec itaque nostra tempestate inaudita non admirationem tantum, verum et metum praesentibus incutere, nam quisque sibi pejora vereri; tamen, ut fratrum mos est, eum blandis verbis lenire; nihil esse, quod vereri deberet; tum quia imitari Jesum pro viribus studebat. tum, quod primum putandum est, quia S. Joanni curae foret. Ad haec addere: Nec diabolus valet quod vult: frangitur enim Dei potentia, Sanctorumque [Col. 0930D] virtute debilitatur.

309. His igitur et aliis verbis in spem animum arrectus, se omnium orationibus commendans ad S. Salvii monasterium, ut securius viveret, consulentibus fratribus, perrexit; quem et illic etiam diabolus insectari: nam multis, quae illic crudeliter iniqueque egerit, praetermissis, uno tantum contenti erimus, quod quidem a venerabili viro D. Francisco [(215) 1Kb] , qui universae Congregationi praeest, accepimus. Verum et cicatrices in facie diu aspicientibus monstratae sunt. Quod quidem sic sibi accidit. Cum Bartholomaeus iste post Completorium aestivo tempore, ut religiosorum mos est, ad calorem intentissimum devitandum [Col. 0931A] claustrum orando lustraret, et in hoc opere laudabili, jam multum noctis consumpsisset, daemon bonitati illius invidens, sumpta facie hircina seu caprina, frontem cornibus exasperatam ostendendo elevans, sulphureumque fumum ore putrido evomens, ipsum miserum in faciem pedibus ignitis prius percutiens, eumque in puteum aquarum, qui haud longe ab claustro aberat, conjicere voluit, sed non valuit: nam S. Joannis virtute debilitatus et fractus daemon, alio in rem suam malam teterrimum et hircinum fragrans foetorem, concessit.

310. Abbas vero monasterii per nuntium servum, qui eum toto corpore humi prolapsum invenerat, quid sibi evenerat, et quid periculi deinceps sibi [Col. 0931B] impenderet intelligens, postridie, convocatis quibusdam ex patribus, consilium habet quidnam de hoc fratre Bartholomaeo, quem diabolus tam atrociter insectabatur, agendum esset. Verum varii varia sentire: alii clausum eum habere, et opipare et delicate alere, si forte deficeret in sensu; alii necubi esset foris neu contenderet; alii alia. Demum Abbas, ita [dixit]: Censeo, eum pro tempore abesse, et ad S. Cassiani monasterium in Scalario monte duci, sibique sub virtute salutaris obedientiae imperari ut vitam agat laxiorem, ne velit indiscrete et ante tempus aliquo casu perire, et etiam, si monasterium extra hortulos vel aliud opus ageret, socios adesse, ne forte diaboli arte aliquid sinistri ei eveniret. Probatur [Col. 0931C] ab omnibus et salutare ducitur, quod P. Abbas censuerat.

[Col. 0932A] 311. Ei itaque accersito vix persuadere potuerunt ut interdum aliquid cocti seu sorbitiunculae cum pauxillulo vini degustaret, asserens, se nec secus posse et carnis titillationes et daemonis varios laqueos evadere: nam antea tantum herbis agrestibus et quibusdam leguminibus et pomis vescebatur. Ubi igitur de mandato patris sui abbatis monasterium S. Cassiani adivit, omnia, quae imperabantur, vilia et contemptibilia agere, neque in hujusmodi rebus priorem pati alium, imo semper antevenire; quibus rebus et artibus ita Jesu Christo charissimus exstitit, ut, ipso Jesu volente, quae Congregationi evenere bona, quae etiam contigere mala, longe ante non solum praesagierit, verum etiam praedixerit. Quid quod hactenus daemon in eum amplius haud [Col. 0932B] ausus est debacchari, etsi asperitatem adhuc pristinam servet, et non nisi super nudo ligno, seu frondibus quiescens jacet; de quo pro tempore satis dictum arbitror. Hic aliqua sequuntur capita ad Sanctum nostrum non spectantia, quorum titulos, ut a Papebrochio descripti sunt, tradimus.

Cap. XX. Quid in die festivitatis S. Mariae Magdalenae et S. Jacobi Apostoli in monte Milliarii acciderit, eorum festa servili opere violantibus.

Cap. XXI. Ut quidam nautae meritis gloriosae Virg. Mariae e naufragio et peste evasere.

Cap. XXII. De quodam monacho hujus monasterii, [Col. 0932C] quem Virgo Maria, jamjam extrema patientem, sua solita pietate liberavit.



LIBER TERTIUS.
[Col. 0931]


    [Col. 0931C] Cap. I. Unde et quomodo aedes S. Mariae de Laureto initium sumpserit.
    Cap. II. Unde templum S. Mariae Servorum initium habuerit.
    Cap. III. De origine templi Virg. Mariae, quod S. Mariae de Gratia dicitur.
    Cap. IV. Templum Virg. Mariae juxta portam Flaminiam.
    [Col. 0931D] Cap. V. Templum Virginis Mariae in agro Foroliviensi noviter aedificatum.
    Cap. VI. Unde ecclesia S. Mariae, quae de Saxo dicitur, initium habuerit.


(Papebrochius noster, qui magna ex parte haec miracula exscripsit, testatur, post hos titulos ad S. Joannem Gualbertum proprie non pertinentes, in eodem codice subnecti sequentia.)




PARS I.

312. Rem profecto mirabilem, longeque stupendam, rebusque veris veriorem describo; cujus rei testes [Col. 0932C] omnes hujus S. Mariae monasterii monachos et conversos et alios, tum cives, tum religiosos viros in medium afferre possem, si hoc opus ad infidelium, et non fidelium manus putarem venturum. Caeterum quia apud Christianos nihil est tam incredibile, quod non credatur a sanctis viris et Dei amicissimis fieri posse, eo hoc miraculum aggrediar, et tempus, personas etiam nonnullas nominibus propriis [Col. 0932D] annotare curabo; quod superius feci in quibusdam, in aliis vero minime, cum tempus obscurum et anni indistincti essent; et conjecturare, aut dubia fingere, praesertim historiam seu miracula scribenti, non liceat.

313. Anno ab Incarnatione D. Jesu MCCCCLXXV, tempore Xisti Pontificis II [(216) 1Kb] , hujus S. Mariae monasterii Abbate D. Francisco Altovita, venerabili jam provectae aetatis viro, ex oppido S. Miniatis, quod vulgato nomine dicitur del Tedesco [(217) 1Kb] , inter nobilissimam Urbem Florentinam et vetustissimas [Col. 0933A] Pisas conditum, quidam D. Joannes de Bon-Romaeis, causidicus haud contemnendus, cum filia, sextum et decimum agente annum, et cum quibusdam aliis comitibus et religiosis, hieme deformi stridente gelu, et concretis nivibus, ad hoc S. Mariae monasterium exsanguis et moribundus accessit. Caeterum prius, quid domi suae, quid Florentiae diabolus dixerit feceritque, dicendum puto, quam ad ipsius liberationem et ad S. Joannis miraculum veniamus.

314. Itaque hic, quem diximus, Joannes, praesentibus fere omnibus hujus monasterii monachis, haec lacrymis retulit obortis: Venerabiles Patres, quaeso, aequo animo audite. A quinque praeteritis mensibus, die quadam quaedam novitiae puellae [(218) 1Kb] , non obscuro loco natae, domum meam juxta, ita ut fit, una lanam [Col. 0933B] trahentes consederant, hac mea filia per fenestram deorsum respiciente: cum diabolus horam fallendi nactus, optans inter concordes jurgia serere, lapidem non parvum supra puellas, ea parte qua filia mea respiciebat, deorsum jecit; qua de re ipsae puellae irasci, et convicia in filiam meam dicere, eique mala minari; quod ubi ad parentum aures devenit, quam raptim ex his quidam, quibus ne injuste agerent, obstiteram, convolavere ad me clamitantes, indignum facinus, filiam meam lapidibus suas velle obruere, nec posse vicinas pati; haec [inquiunt], nisi te volente, haud fierent. Quibus ego: Ne velitis oro, tam cito puellarum verbis fidem adhibere. Nostis morem earum, quomodo in maledicendo de parvis magna loquuntur: insuper mihi haec conviciari, [Col. 0933C] prudentium hominum non est; cum peroptime calleatis me non eos solum, qui sunt de familia mea, ut recte vivant, quantum in me est, curare; verum et alios, modo facilem praebeant aurem, monere. Et illi: Satis dictum puta, vide ne posthac ad arma venire cogamur. Et ita discedunt a me ac si mecum bellum ineundum sit.

315. Ego illico domum petens meam, caeteris semotis, filiam his verbis aggredior: Cur, filia, inter nobis infensos litem et bellum recrudescere cupis? Mi pater, inquit illa, oro quorsum haec. [Respondi]: Quia, ut fertur, lapidem in tales hodie injecisti puellas. Ha, mi pater, nec feci nec ausim facere; has profecto, ut sorores diligo. Tamen factum est, inquam [Col. 0933D] ego. Posthac, mea filia, da operam, ut, ubi in via puellae illae consistunt, ne fenestris in partes illas vergentibus haereas. Illa inquit: Faciam, mi pater. Postridie vero, quia ea via parum profecerat, daemon, iterum lapide acriter quamdam ex puellis jam dictis vulneravit, ita ut tonsore indiguerit ad vulnus praecidendum. Fit ob hoc concursus virorum, undique strictis gladiis decurrentium, atque, ubi estis, perituri! declamantium. Mei statim media domus, ostia clausere, et ex amicis et propinquis quidam per posticum ad me armati convolant; et, ni vitassem, a meis ea die pessimum facinus perpetratum fuisset.

[Col. 0934A] 316. Dum haec hinc inde agerentur, cohors praetoria armata illuc cum equite properans, rem omnem diremit, et viri boni populares causa diligenter cognita foedus et pacem inter nos iniere. Ego itaque ancipiti malo permotus, quod, neque unde istud mihi evenisset, satis conjecturare possem, neque si pejus inde sequeretur, quid in ea re agendum foret, scirem penitus, divinum statui, ab his qui domi erant, auxilium inquirendum. Cum igitur pro cujusque ingenio et studio crebro ad Jesum et ad Virginem Mariam preces darentur, filia mea haec forte tum in thalamum, ut secretius oraret, se conferre volens, anum quamdam lectulo accumbentem, manumque dextram inter pulvinar et genas tenentem aspexit. Primo dubia, quidnam insolita facies ostenderet, [Col. 0934B] vereri; inde, pulso timore, putans unam esse ex familiaribus, ulterius processit. Cum statim diabolus, qui in anilem formam sese transformarat, caput efferens, et eam trucibus aspiciens oculis, tartarea voce inquit: Vide quid agas, quove te conferas.

317. His igitur verbis, talique aspectu perterrita, Virginem Mariam exclamans, ad nos timida rediens, rem, timore gelida atque rigida, vix valuit aperire. Ego falsam, quibus saepe deludimur, imaginem putans, ne haec curaret, blande monui. Ipsa econtra verum esse, affirmare. Deum sibi satisfaciens, et illuc me conferens, et imprimis lectum simulque omnia circumspisciens, anum illam haud videre quivi. Itaque mente suspensus, filias meas, ne quid [Col. 0934C] vererentur, monens, aliis rebus, mihi magis necessariis, incumbens, in forum me contuli, cum paulo post ex filiabus meis alia, aliquanto junior, nescio qua causa, in thalamum iter habens, praefatam anum pari modo jacentem, ut haec viderat, respiciens, non parvo timore correpta, ad alias prosilivit quamprimum.

318. Haec igitur mihi de foro venienti dicentes, quid hoc esset, mirabar. Cogitanti itaque, et in animo saepius volventi, diaboli opus existere, venit in mentem: eo quam primum, sacerdote monacho accersito, qui ecclesiam prope domum gubernabat, rem omnem clam sibi aperui. Ille statim clerico serio imperat, aquam benedictam et conjurationum [Col. 0934D] deferre librum. Quibus delatis, thalamum intrepidi, signo crucis prius edito, ingredimur: spargitur statim a sacerdote aqua, sale et orationibus expurgata; inde ordine quodam ad lectum accedentes: Conjuro te, inquit sacerdos, in nomine Patris et Filii et Spiritus sancti; si malus hanc habitas cameram spiritus, mihi quid velis, quidve inquiras, aperias. Vix haec sacerdos expleverat, cum statim querulosam audivimus vocem: Hei ferte opem miserae! cruciatus tantos perferre nequeo! Quomodo te juvare possumus, inquit sacerdos? Si Missas [ait] Gregorianas cum defunctorum obsequiis pro me curaveritis celebrari. Fiet, ait sacerdos, tu tantum in rem concede [Col. 0935A] tuam, ne tuis detrimentum metusve sit: aiebat enim, se patris mei matrem jam defunctam esse. Imperat ergo sacerdos devote omnia in Christi Jesu nomine agi.

319. His itaque rite, ut sibi placuerat, peractis, nocte quadam nos sopori deditos hoc modo exterruit daemon: imprimis enim filiam meam, quae hic est, excitans, eamque se Virgini Mariae devote commendantem immite in genis percutiens, inquit: Tu tuatim, non meatim ages? quousque abuteris patientia mea? Hem! tibi haec diutius licere speras? me volente, haec amplius non facies. Quo sonitu, quibus verbis excussus somno, illico e lecto desiliens, lumine accenso, concessi ad eam partem lectuli, ubi filia accumbebat: Mea filia, inquam, quid agis? Unde, [Col. 0935B] oro, hic gemitus? lacrymabatur enim: nondum enim mihi dederat responsum, cum subito idem daemon inferiorem partem petens, filium parvulum, qui eodem in loco quiescebat, suffocare nitebatur. Ego statim opem tuli puero vagienti: signo enim crucis me imprimis, et ipsum muniens, inde libera voce daemoni aiebam: Cur his innocentissimis, pessime, hujusmodi cruces et tormenta infers? I quo meritus es, in barathrum inferni, perfide, inique, maledicte.

320. Necdum verba finieram, et hanc filiam meam querentem audio: Mi pater, si qua in te filiae tuae pietas est, fer opem, fer auxilium! me etenim daemon iterum suffocare conatur. Parvulo itaque relicto, accurro ad eam, eodemque modo, ut puerum, [Col. 0935C] crebris Christi Jesu signis muniens, daemoni minari, si forte Jesum Virginemque Mariam vereretur, non desisto. Ille his crudelior effectus, puerum, ut torqueat, iterum repetiit. Ego illuc propero; ille ad filiam; ego ad eam: ille ad puerum; [ego quoque ad eum]. Quid vos multis moror? Cum in tanto talique discrimine quid agerem, quo me verterem, ignorarem penitus (quia, meis peccatis id exigentibus, neque Jesus, neque piissima Maria in tempore opportuno auxilium ferebant, et eorum mater etiam tunc domo aberat) mira voce, finitimi, vicini mihi succurratis, oro! ter quaterque exclamare coepi: cum velocius dictis vicini advolant, praesertim monachus iste, qui praesens est: rem enim malam ob [Col. 0935D] praeteritas conjurationes praesagiebat.

321. Ubi advenere, foribus clausis inventis (ego enim a pueris meis abire, ne majus oriretur malum, haud audebam) pars claustra portarum sudibus et cuneis, et vi multitudinis in id obnitentis, si forte a cardinibus evellere possent, tentare; pars per scalas, et qua sors dabatur, ad fenestras scandere. Ita brevi domus cujuscumque conditionis viris et mulieribus repletur, et causa cognita, omnes, unde hoc mihi malum esset, rogabant. Quibus ego: Hei! unde putatis, nisi ob scelera mea fieri? Miseremini mei omnes, miseremini mei, quia manus Domini super me facta est. Aedes igitur meae, multitudinem non capientes, [cum repletae essent,] turba multa domum circa, voces varias volutans, fere totum [Col. 0936A] commovet oppidum; quibus, ita ut fit in re nova, brevi spatio dato, clerici cujuscumque ordinis et nobiles et clari viri et alii quamplures, [praeter] ignobile vulgus pro vallo domus meae quingenti et amplius convenere.

322. Extemplo itaque sacerdotes, et, qui aderant religiosi viri, mihi misero ubertim lacrymas emittenti, compatientes, flexis genibus subnixe Virginem Mariam, suumque dilectum filium Jesum hymnis et psalmis aliisque orationibus immixtis, mei misererentur, orare coeperunt; idem et caeterum vulgus pro cujusque ingenio agere: et ita in oratione diu una mecum pernoctantes, eosque sommo fatigatos conspiciens, sic flebiliter alloquor: Deus bonus, justus, et pius, fratres, vobis praemia digna ferat, qui [Col. 0936B] me, meosque miserati, tantum onus pertulistis. Ite omnes in rem bonam; isti religiosi pro rei necessitate modo sat erunt, dum paululum caput posuero: nam datur hora quieti: hi enim alternatim Jesum jugiter exorent. Inde discessere omnes. Dum itaque fessos oculos subtraho labori, religiosi qui aderant Jesum et Virginem ejus matrem Mariam exorabant: jam enim aurora diem produxerat almum, cum adhuc daemon, neque orationibus victus, neque religiosorum precibus fatigatus, aliovorsum [non] concesserat.

323. Ego itaque me divino auxilio penitus destitutum putans, magis curarum fluctuans aestu, atque animum, nunc huc celerem nunc dividens illuc, in partes varias trahebam, perque omnia versabam, [Col. 0936C] cum Deus ex alto prospectans, mihi, misera et iniqua animo volventi, succurrere per Mariam piissimam matrem suam sic voluit: nam filiam hanc ad me summa animi consternatione moribundam, flagranter lacrymis perfusam genas direxit, atque his me alloquitur verbis: Mi pater, per has ego te lacrymas, per, si quis filiae tuae tangit honos animum, unum oro, quia unica spes tuarum filiarum, quia in te omnis domus inclinata recumbit, ne te crucies, ne te maceres, neque tuam propter me sollicites senectam: imo, quod viri forti et constantis est, animum revoca, moestumque mitte dolorem, atque olim haec meminisse juvabit; per varios casus, per tot discrimina rerum ad vitam tendimus beatam, [Col. 0936D] sedes ubi Jesus, uti, te praedicante, accepi, quietas per Evangelistas suos ostendit; illic fas est perpetuo cum Jesu Matreque ejus gaudere aevo.

324. His itaque filiae meae verbis, corporis animique viribus paululum recuperatis, quievi: existimans, me non penitus destitutum esse, cum filiam, puellam adhuc, ita me exhortantem audirem. Demum religiosis omnibus gratias agens, et quandoque reipsa ostensurum, modo vita superesset, pollicens, eos missos feci, uno hoc tantum monacho, qui nunc aderat, contentus: hic enim semper praesens meis in necessitatibus et discriminibus adfuit. Ubi discessere, his Virginem Mariam [verbis implorare] orando exorsus sum: Mater misericordiae, mater pietatis et gratiae, desolatorum refugium, miserorum [Col. 0937A] portus, me tibi, totamque meam commendo familiam; saltem his in periculis, nusquam gentium auditis, animae ne pereant nostrae, tua solita pietate concede: nam nobis non cum mortalibus, sed cum diabolo res est, cui nomina mille, mille nocendi artes, et quocum nulla spes datur non solum vincendi, verum nec evadendi quidem.

325. His dictis, quem exitum res habitura esset, tristis exspectabam, cum repente hanc meam filiam ter geminatis ictibus diabolus atrociter in genis percutiens, mihi matrique suae (nam domi tunc erat) ultra quam credi possit, adauctus [est] dolor, eoque consternati humi procumbebamus; filia vero mea tales cruciatus nec amplius ferre valens, ad Virginis Mariae picturam, quae domi in quadam tabula conspiciebatur, [Col. 0937B] confugiens, suppliciter tunso pectore crinibusque passis talem ad eam orationem imo pectore effudit: Quo me vertam nescio, si me deserueris, Virgo beata, eo per Jesum filium tuum ne me penitus abjicias deprecor; quod si feceris, o omnium piissima, me totam tibi voveo tuis inservituram obsequiis. Mira res! ex eo enim Virginis Mariae precibus factum est ut nihil metueret, nihil timeret, sese omnibus in torturis invincibilem impassibilemque redderet. Me, patres dilectissimi, tempus quam verba maturius desereret, si in omnibus quae diabolus in hanc meam filiam in nosve fecerit, narrando immorari vellem. Quamobrem nonnulla magis memoria digna, quia intenti accipitis, referam.

326. Instanti igitur nocte, ecce iterum daemon ex [Col. 0937C] improviso me fatigatum somno, atque id nec opinantem reperire sperans, ut meam filiam vexaret, more suo venit. Verum ego, qui somnum fingebam, venientem intelligens, signo crucis filiam meam tunc securam reddidi. Id ille aegerrime ferens, fulcrum lecti ad se summis viribus trahebat; ego econtra ad me retrahere, Virginem Mariam, ut opem ferret, assidue invocans. Ita in miserabili duello maxima noctis parte consumpta, diabolus Virginis Mariae precibus victus furibundusque in inferiorem domus partem sese proripuit; ibi vasa multa effringere, ostia arculasve aperire, strepitu et tumultu omnia miscere. Noctis igitur quod superfuerat, trepidi omnes duximus. Proh bone Jesu! hanc meam [Col. 0937D] filiam deinde quoties ille in maxillis et in genis verberando [percussit]! et ego una cum ipsa orando ambo defessi sumus.

327. Forte quinquies, nobis praesentibus, domum extra eam crudeli afficere morte [voluit]: per aerem ipsam jugiter clamantem, virgo Maria, fer opem, serva me, obsecro! exportavit. O quam miserabile flebileque spectaculum omnibus oppidanis erat, eam in aere suspensam deportari, nosque longe miseros post eam Jesum Virginemque Mariam invocantes, et uti insanos properantes aspicere! Mitto, quid mater in his infortuniis agebat, uti suis questibus plateas [Col. 0938A] vicosque omnes implebat, matres et filias ad fletum gemitumque invitabat. Verum hoc tacendum non duco, uti, dum daemon eam, Virginem Mariam invocantem, per scalarum gradus ulla vi contrudere non valeret, iratus et accensus eam mediam complectens, sicque per aerem deportans, aiebat: Pessima, nunc peribis, jamque exemplum te omnibus dabo. Quid puella virgo, tamen ita acerrime, ac si vir esses, resistis? Mihi crede, non te tuae preces, vel tuorum orationes tuentur. Cui illa: Non me tuae deterrent minae, o omnium daemonum pessime; verte te omnes in facies, et contrahe quidquid sive animis sive arte tartarea vales, te tuasque, ut dixi, minas, Jesu Virgineque Maria opem ferentibus, parvifacio.

328. Ita secum verbis dissidentibus, daemon se a [Col. 0938B] puella separari aegerrime ferens, eam super quemdam puteum, qui domum extra erat, [ut] ad terram summa vi dejiceret, deportavit. Verum ipsa, divino freta auxilio, cum nihil vereretur, mutare sententiam daemon statuit, et quam minis acribusque verberibus non vicerat, calliditatibus seu blanditiis vincere aggressus est. Igitur eam talibus verbis hortabatur: Jacta te deorsum, mi amicissima, nihil est quod vereare; quod si feceris, post hac esto secura. Ne faciam, inquit illa, ne faciam. Noli, o omnium pessime, assentari. Inde Virginem Mariam in sui auxilium crebro invocare. Quis, o bone Jesu! tam obtuso ingenio, quis tam impio et efferato animo esset, quin obrigesceret et concuteretur simul videre tantam daemonis in puellam Virginem crudelitatem, [Col. 0938C] et econtra puellae in eum audaciam animadvertere, et tot cujuscunque conditionis viros et mulieres, qui illuc confluxerant, et jugiter confluebant, omnes suspensos, et ad rem nusquam auditam, nusquam visam, penitus intentos aspicere; videre insuper matrem una cum puellae sororibus, multitudinemque matronarum cognatarum et affinium omnes crinibus solutis unguibus ora foedare, et pectora pugnis tundere, ita ut lamentis et gemitu femineoque ulutatu tecta fremerent, resonaret et magnis plangoribus aether?

329. Imprimis matris querulae voces omnes qui aderant mortales ad gemitum compellere: Per medios enim veluti fatua crinibus passis ruens, vociferando aiebat: Hanc ego te filiam aspicio, te talem [Col. 0938D] misera concepi, atque ad hanc alui diem, ut non a mortalibus, sed a daemone hisce oculis crudeliter affici atque torqueri aspiciam? O me miseram! Quid tantum demerui, quidve criminis admisi, ut filiam meam ludibrio daemoni esse, tam turpiter, tam foede videam? Heu! daemon, qui filiam meam nullo jure insectari statuisti, me crucia potius, me tormenta [(219) 1Kb] ! si qua tibi est pietas, in me omnia quae potes conjice mala; aut tu, bone Jesu, Pater Divum, miserere animi non digna ferentis [(219*) 1Kb] , tuoque invisum hoc detrude caput sub tartara telo, quando aliter nequeo crudelem abrumpere vitam [(220) 1Kb] .

[Col. 0939A] 330. Inde paululum ad sanam rediens mentem, ad populum se convertens inquit: O vos, praesertim matres, audite, si qua piis animis gratia mei infelicis manet, seu filiae meae, in tanto talique discrimine positae, cura remordet, flexis genibus una mecum Jesum, piissimamque Mariam matrem ejus invocetis, si forte sua solita pietate opem ferat, oro. Quod mox fecere omnes. O Jesu bone! e vestigio filia ad matrem ruens, hilari jucundaque facie ita eam semivivam solatur: Mea mater pelle timorem, flere desine; hic adsum tua filia; nil daemonis ludibria metuas, oro. Forsan me torqueri et cruciatibus affici putas? Minime, mea mater; imo suavi et inenarrabili afficior dulcedine. Semper enim, desolatorum refugium, Virgo Maria praesens est, hortatur, [Col. 0939B] adjuvat: perseverem monet: Sic, inquit, filia itur ad astra. Ideo, tu mea mater, vosque, omnes parcite metui, ponite modum dolori, et gratias Christo Jesu, Virginique Mariae matri ejus, si plura et majora nobis adhuc mala supersunt, agite semper.

331. Haec itaque filiae meae verba, non solum jucunditati, verum et admirationi omnibus exstitere. Demum quisque suspenso animo domum suam concessit, nos vix laeti intro ingressi, aliquod novum a daemone semper opperiebamur malum. Nempe dum haec lacrymis obortis nobis suo ordine, ut dixi, enarraret, omnes sui misereri, adeo ut quibusdam lacrymas moveret. Inde illud, quod superest adhuc, ni molestum est, paucis disseram. Cui omnes: Dicite: nam nihil in instanti tempore gratius fieri potest, [Col. 0939C] et sumus otiosi. Dum enim, ut paulo ante retuli, in re dubia suspensos animos gereremus, ecce ex improviso daemon atrocius solito filiam meam in primis, deinde me aggrediens, pedes totumque corpus mordicatu cruciabat, non secus ac famuli praetoris ignitis forcipibus nudum damnati corpus variis in partibus, illo clamores horridos ad sidera tollente, excruciant: nam modo crus, interdum genu, quandoque pectus, nonnunquam genas mihi crudeliter seu dentibus seu unguibus (nihil enim conspicere poteramus) attrahere.

332. Qui cum in his difficultatibus, quid agerem, nescirem, Jesu respiciente, ad solitum unicum Virginis Mariae praesidium confugi, cujus Officium [Col. 0939D] cum devote coram imagine sua peragerem, id aegerrime daemon ferens, librum vile manibus meis abstulit, lampades cereosque accensos exstinxit, arculas omnes, supellectilem etiam, vasaque subvertit, laceravit, fregit; et, ne multis, paternitatibus vestris taedio sim, tantum detrimenti mihi in rebus mobilibus attulit, ut ultra centum aureos in his restaurandis recuperandisque exposuerim. Cum igitur diaboli gravis ira, nec exsaturabile pectus, me cogerent preces descendere in omnes, quia eum nec longa dies, pietas nec mitigaret ulla, eum demum amplius ferre non valens, in haec gravi pectore verba [Col. 0940A] prorupi, Ha! cur me in oppido ingenti solum insectari statuisti? A me et a filia mea, oro, quid vis; quidve inquiris? Si justum petieris, et in re potestateque nostra fuerit, fiet; tantum dic quid vis, Nihil aliud volo, nisi hanc tuam filiam, inquit ille. Cui ego: Creatura Dei cum sit, eam tibi tradere nec volo nec possum. Sat, inquit, habeo, si monialis non efficitur.

333. Ego itaque, cognita re, prae nimia cordis tristitia mente caecus filiam seorsim advocans aio: Fllia mea dulcissima, ut propriis oculis aspexisti, nihil ob gratiam tui inausum reliqui [ex iis,] quae potui infelix. Qui memet in omnia verti, vincor a diabolo. Quod si meae preces non sunt magnae satis, dubitem haud equidem implorare, quod usquam [Col. 0940B] est. Non vult te daemon monialem effici. Assentiendum est, si saltem hac causa, sibi potissima, nos insequi desisteret, si forte parceret, si finem his malis daret. Hoc enim tibi non votum, verum devotio exstitit; non obligatio integra, sed quaedam bona voluntas; ideo hanc a te voluntatem penitus amoveas, oro, et tibi, nobisque demum quietem dari velis. Ad haec filia mea: Si mihi non animo fixum immotumque sederet, ne cui me vinclo vellem sociare jugali [(220*) 1Kb] , et si Virgo Maria pugnam cum diabolo pro me non iniret, huic uni forsan potui succumbere culpae: sed mihi vel tellus, optem, prius ima dehiscat, vel pater omnipotens adigat me fulmine ad umbras, pallentes umbras erebi, noctemque profundam, ante, pudor, quam te violem [(221) 1Kb] , aut te [Col. 0940C] deseram, Christe Jesu; tu qui primus a me vanos saeculi abstulisti amores, me conserves, meque liberes, oro precorque.

334. Sic effata, ad Virginis Mariae matris imaginem ruens, sinum lacrymis implevit obortis. His accensus, praesto affuit hominum ille seductor, et, quia discordiae, simultates et irae quas suggesserat, parum processerant, ut in Job olim virum justissimum, ita et in filiam meam saevire coepit: nam in primis lineam vestem, qua carnes teguntur, inde laneam; demum, quae sericis desuper contexta erat, ut nubiles solent ferre puellae, frustulatim fregit, laceravit, dissipavit, consumpsit; eamque fere nudam deserens, capitis comam vi evellere coepit. Exclamat [Col. 0940D] filia: Mi pater, fer tunicam, me nudam cooperi, tuque, Virgo Maria dulcissima, fer opem, serva me, obsecro! Ego in tanto discrimine cum vix essem apud me, et mortem [potius] quam vitam optarem, tamen illico tunicam afferri, inde tonsorem vicinum cursim advocari jussi. Ubi venit, capitis crines flavos, uti nunc etiam conspicitur, totondit et rasit.

335. His diligenter expletis, me cum lacrymis in orationem dedi: Jesu, inquam, omnipotens aspice nos hoc [in periculo] tantum, et, si pietate meremur, da deinde auxilium; sin minus una nos interfice, oramus, des finem tandem tantis laboribus: nam, [Col. 0941A] patres, quod consilium mihi, aut quae jam fortuna dabatur? quo enim melius per me vel per alios fiebat, eo diabolus crudelior in nos miseros saevire. Econtra filia mea solari, hortari, orare, ne tantopere irascerer. Hinc profecto, venerabiles patres, Domino Jesu; Virginique Mariae matri ejus non parvas gratias agebam, qui mihi in tot tantisque discriminibus posito talem dedissent filiam, [in qua] haberem, quo confugerem, ubi conquiescerem, cujus in sermone et suavitate omnes curas doloremque deponerem. Mirabar praeterea summopere incredibilem ejus virtutem et fortitudinem, eamque neque animi neque corporis laboribus defatigari. Me miserum! etiam aegerrime tuli feroque eam tali virtute, fide, humanitate, probitate praeditam, in [Col. 0941B] tantos cruciatus propter mea scelera incidisse.

336. Denique mihi, qui nunc huc ingentes nunc illuc pectore curas mutabam, amici, [ut] filiam monasterio monialium traderem, consuluerunt. Feci, putans Jesum ob hoc his malis quandoque finem daturum. Verum longe aliter ac ratus eram res evenit. Diabolus enim, quia promissa non servaveram, valde saeviens, crebros et infestos impetus, etsi invisibilis, in moniales faciebat, tum minis atrocibus flagrisque hostilibus impetebat, tum, quidquid in usum inopis vitae dabatur, perquam impie diripiebat, omniaque sacra violata relinquebat, voces tartareas, dum divina ipsae peragebant Officia, edebat; omnia mala tandem, quae dici aut fingi possent, agebat; quibus moniales territae trepidare, neque [Col. 0941C] loco neque sibi invicem, praesertim noctu, satis credere; et interdum adeo mente consternabantur, ut vix ex tanto pavore reciperent animos: nam inter caetera, ut solitae erant referre, saepius pugnis alapisve caedebantur. His itaque coactae, Virginem Mariam, ne eas desereret, pariter exclamabant. Demum ex monialibus quaedam, quibus mens sanior esset, ne in pejus discrimen inciderent, quia orationes incassum ad Jesum pro ea fiebant, filiam meam ad me quamprimum remittendam censuere; quod, me tamen aegre ferente, factum est.

337. Tum idem daemon, qui fere per menses quinque nos ad extrema deduxerat, in eam ingressus, debacchari, currere, insanire, domum totam [Col. 0941D] pervolare, nos omnes hostiliter impetere; ego, uxorque mea, filiae omnes, cum caetera nobis deessent auxilia, exclamare. Quibus clamoribus vicini perterriti, iterum ad nos convolantes, fraude et vi filiam meam capientes, et a tergo manus vincientes, ipsamque, prae rabie spumas emittentem, invitam tenuere. Animadvertatis, quaeso, patres, quod cor, quis animus, quae mens mihi tunc esset. Tum profecto mihi mortem conscivissem, ni prohibuissent, qui aderant, amici. Quid facerem miser, quo me verterem, quo confugerem, quem implorarem? O quam miserum, quam lacrymosum, suam aspicere matrem, suas praeterea sorores, crinibus passis, pectoribus scissis, ora pugnis foedatas?

338. Demum mater, cum talem non posset amplius [Col. 0942A] perferre dolorem, in haec prorupit verba: O Jesu omnipotens, tantone me crimine dignam duxisti, et tales me voluisti pendere poenas? Nunquamne quiescam? Semperne in his versabor malis? Sed tu, o Pater, precor, me tuo fulmine interfice, vel permitte, ne quas genui filias, tam acriter, tam inique a daemone torqueri videam. Inde in filiam hanc oculos convertens, haec multo cum gemitu proferebat verba: Dei filia mea! heu mea lux, meumque desiderium! unde enim omnes gaudium et laetitiam sumere soliti eramus, te nunc, mea filia, sic vexari, sic jacere in lacrymis et sordibus aspicimus! idque fieri nostra culpa. Me miseram! talem te his video oculis, mea filia! o me perditam! o afflictam! Quem nunc pro te rogem, mea filia, cum superi et inferi [Col. 0942B] nobis adversentur.

339. His dictis, medium sermonem abrumpit, et auras aegra fugiens, seque in pavimentum consternens, terram capite tundere coepit; quam, et corpore et animo confectam, susceperunt famulae, collapsaque membra marmoreo referunt thalamo stratisque reponunt. Inde filiae, aliae, et, quae aderant, mulieres, quia atrocior daemon esset, et filia magis insaniret, moestam implere clamoribus domum. Passim itaque per omnes vias ad tale spectaculum concurritur, quorum omnium crimina diabolus per os puellae dicere, exprobrare; demum, cum parceret nemini, neminemque relinqueret intactum, omnes illico, mente suspensi, et pallore pudoreque confusi, abibant; protinusque ad oppidi praetorem [Col. 0942C] fama hujus rei convolat: inaudita re in stuporem versus horam statuit qua, summo cum honore, multis comitantibus, filiam viseret meam. Venit tandem: noluisset venisse: multa enim convicia in praetorem et in comites diabolus protulit, quae nunc praetermittenda existimo.

340. Consuluere deinde boni viri quidam, eam Florentiam ad Sanctorum reliquias ducendam. Placuit. Omnibus itaque pro voluntate paratis, iter in Christi Jesu nomine aggredimur, quibusdam comitantibus, quibus profueram et prosum saepe. Venimus Florentiam, omnia experti sumus, et, Sanctorum ejusdem civitatis Reliquias devote visitantes, nihil profecimus. Mihi itaque anxio et animo consternato, [Col. 0942D] existimantique Jesum omnino nolle nobis opem ferre, quidam ex affinibus et amicis Florentinis inquiunt: Vis filia ut salvetur tua? Volo, [inquam,] opto et percupio. Eam igitur quamprimum, [aiunt,] ad S. Mariae de Valle Umbrosa monasterium ducere ne cuncteris, etsi stridet deformis hiems. Accepimus, vidimus, experti sumus incassum S. Joannis opem petiisse neminem, modo toto corde bonaque mente exposcat quivis. Ego, qui omnia aspera et ardua, levia dulciaque (modo filia liberaretur) ducebam, quidquid dixerant peragere statui.

341. Abbatem itaque vestrum inprimis adeuntes [salutavimus, qui] nos liberaliter honorificeque habuit. Inde miserans casum nostrum, inquit: Ite in rem bonam, et ne quis vestrum dubitet, titubetque: [Col. 0943A] spero enim Dominum Jesum Virginis Mariae et S. Joannis precibus tantum vobis laetitiae, quantum moeroris ex ea sumpsistis, daturum. His arrecti animum dictis, iter in Jesu nomine aggressi [sumus.] Qua iter erat, et praesertim per pontem Saevum [(221*) 1Kb] multi mortales, re nova et inaudita impulsi, ad nos etiam frigore rigentes de oppidis, de villis concurrere. Erat operae pretium [videre] jumentum non nisi orationibus et conjurationibus hujus qui adest sacerdotis, iter, diabolo id annitente, agere velle. Demum, quibusdam diebus consumptis, huc venimus hac spe ut vestris orationibus fiat huic miserae salus. Haec ipso ad ignem narrante, aliisque qui cum ipso aderant, ita esse asserentibus, accepimus.

342. Nunc autem ea quae his propriis oculis [Col. 0943B] aspeximus, studebimus enarrare. Ubi itaque primum has nostras adiere regiones, jumentum ita sisti a daemone, [ut] nec ulterius passum unum fustibus baculisque tundentes, qui aderant, ire posse [crederent:] eam insuper de jumento cum deposuissent, multi ab humo elatam ex nostris ferre nequibant. Quod ubi intus cognitum est, ex monachis unus cum S. Joannis cruce illuc pergens, demum eam, ipso jugiter conjurante, ad Sanctorum elatam detulere sepulcrum; quo in loco multis conjurationibus multisque precibus incassum consumptis (nam daemon interroganti nullum dabat responsum), eunt tristes monachi intro; illi vero domum hospitum concessere. Postridie vero, Missis ex more celebratis, cum monachi cum S. Joannis brachio extra monasterium [Col. 0943C] devote irent, daemon, S. Joannis virtutem non ferens, cantantibus monachis et psallentibus, in angulum ipsius capellae, ubi erat puella se conferens, semper querulas, ut quidam audivere, proferebat voces.

343. Posito itaque brachio super caput puellae, nullum ipsa, quia daemon aberat, nisi sanae mentis dare signum. Eo omnes gaudere, uno ore omnes S. Joannem ad sidera extollere et praecipue pater prae gaudio lacrymabatur. Inde nos intro, illi laeti hospitium petunt. In meridie vero cum puella, quia praeterita nocte haud quiescere poterat, paululum se sopori dedisset, illico adfuit illi efferatus daemon. Exclamat puella: nam eam suffocare volebat. Accurrit Pater, accurrunt et caeteri, eamque tristes de [Col. 0943D] lectulo ad ignem deferunt. Illico rem omnem intro nuntiari curant. Mittitur a decano ex sacerdotibus unus, qui illic domi daemonem conjuret. Conjurat itaque ille daemonem; in rem suam abeat, imperat in nomine Jesu. Econtra ille instare. Cum igitur nihil [se] proficere intelligeret sacerdos, ne vereantur orat; credant Jesu gratiam precibus Joannis sanctissimi brevi affuturam. Iterum caeteri omnes Jesum Virginemque Mariam totius orbis refugium orent, imperat decanus; fit suppliciter ab omnibus.

344. Sequenti vero die daemon eodem modo, quo supra, non exspectato S. Joannis brachio, nobis ordine itinerario psallentibus, invitus et murmurans [Col. 0944A] in rem concessit suam. Inde puella vere incolumis effecta, decretum est sua, ne iterum daemon in eam vim haberet, confiteretur peccata. Eam itaque in confessione de patris nostri mandatis audivi, singulosque actus ejus diligenter inspexi; et ut caetera, quae etiam post confessionem licet fari, omittam, quam devota, quam humilis, quam subnixa Virgini Mariae semper exstitit! quot orationes, quot preces in Christi Jesu nomine effudit! quoties praeter jejunia indicta ab ecclesia jejunavit! ut mirum sit daemonem eam ingredi facultatem habuisse, nisi Jesus Dominus noster, quos diligit, castigaret et corriperet. Ad sospitatem comprobandam diem integrum, deinde et dimidium, postquam convaluit, hunc locum habuere. Inde Jesu et Virgini Mariae sanctoque [Col. 0944B] Joanni gratias agentes, nobis omnibus tanto tamque repentino bono gaudentibus, laeti in patriam rediere. Caeterum pater tanti beneficii haud ingratus, sacrarium hujus monasterii pulcherrimis cereis adornavit, quos Florentiae de industria jusserat fieri.



PARS II.

345 Quanquam incredibili fama de sanctitate Joannis, quae non solum in Hetruriae partibus, sed in Gallia etiam citeriore, et fere per totam Italiam percrebuit, undique, etiam de Gallia ulteriore, ad hoc S. Mariae monasterium nobiles atque ignobiles homines affatim pro sospitate habenda, et praesertim a daemone capti affluant, et [miracula ejus] sint celeberrima, tamen perscribam quaedam memoria digna magis, in quibus, quod modo scripturus sum, clarum [Col. 0944C] et vulgatum non solum in Florentino agro, verum et in urbe habetur. De S. Gaudentii oppido puella exstitit, quae nondum alicui nupserat, cui nomen Antonia, neptis D. Bartholomaei abbatis Florentiae. Hanc itaque puellam talis adortus fuerat daemon, ut se nec ad hoc S. Mariae monasterium duci, nec alio [pateretur,] ubi sui egressus periculum immineret: nam quoties Jesu vel Virginis Mariae seu S. Joannis sive alterius Sancti, ita ut in conjurando fit, mentio ageretur, toties daemon in eam debacchari, furere, crudelior fieri solito; hoc agere semper ille, quia bonorum invocatione, vel accessione sanctorum locorum crudelioressolito dat poenas.

346. Forte fortuna fuit ut germanus suus Nicolaus, Abbas S. Mariae de Fontana, superveniens, [Col. 0944D] cunctantibus suis et spem et consilium dederit: illico enim suam lacrymantem adiens sororem, signo crucis in diabolum prius edito, inquit: Ne lacrymeris, obsecro, mea soror; nihil est quod vereare; solum tota mente Virgini Mariae, et S. Joanni fac [te] commendes jugiter. Non tulit has voces daemon: mox enim eam vehementer agitare, concutere, ad terram dejicere, sternere; ille Nicolaus exorcizare daemonem, conjurare; nihil, quod puellae utile futurum speraret, intentatum relinquere. Jesu tandem pietate quiescens, demum ad hoc S. Mariae monasterium iter, comite illo D. Nicolao, [Col. 0945A] accelerant, totis viribus tamen, ne id fieret, daemone annitente. Econtra Abbas ille Nicolaus orationibus continuis nihil apud se remissum, neque apud diabolum tutum pati.

347. Ubi vero ad has regiones ventum est, diabolus in puellam magis insanire, praesentem, nisi retro irent, mortem ei minitari, denique nihil moderati habere; voces indecoras in Jesum Sanctosque ejus edere, neque puellam quiescere, neque iter inceptum agere pati: Oratur itaque ab omnibus; Virginis Mariae, nec incassum, requiritur auxilium. Illico enim daemoni irae et minae cecidere. Caeterum cum haud procul a monasterio fere per ducentos passus essent, tunc daemon totis viribus niti, ne ulterius duceretur puella; cui summa ope se monachus [Col. 0945B] opponere, orationibus instare, ne diaboli malus animus compleretur in sorore; et quo ferocius clamitabat daemon, eo infestius monachus et caeteri in eum invehi; tentare si qua via vel trahere, vel elevatam ferre valerent. Quod ubi secus ac voluissent procedit, neque quod intenderant, efficere possent, quamprimum se in turbam confertissimam conversorum et aliorum, qui his clamoribus exciti globum fecerant, recepit. Qui clamores illi? Quisnam repentinus ille cursus? inquit Abbas: aderat enim, aderamus et religiosi complures. Hei! [ait] monachus ille, soror mea, mi Pater, ita (23) daemone pessime torquetur, ut jamjam laboret in extremis; et, quod atrocius est, daemon ipse neque precibus neque vi flecti potest ut iter institutum huc usque peragamus [Col. 0945C] saltem, et deprecor ut nostrum, mi Pater, opem ferendo misereamini.

348. Mox Abbas monachos cum S. Joannis cruce praesto adesse jubet; deinde his qui praesentes erant saeculares et conversi, [ait:] Adeste et vos; nihil est quod exspectetis; his in discriminibus sine cunctatione properandum est. Cum itaque inde juvenes ferocissimi eam amovere vellent, facile diabolus docuit, vires humanas sine Numine divino in eum vanas esse: nihil enim nisi strepitus et vociferationes more suo agere. Caeterum, ubi illuc cum S. Joannis cruce ventum est, daemonis vires, nulla adhuc emissa conjuratione, ita cecidere, ut nullam amplius daemon, nisi ubi in rem suam concessit, [Col. 0945D] dederit vocem, et exinde prorsus in facie vultuque puellae pallor, calor autem vitalis abesset omnis. Fertur itaque sublimis inter manus et ora parentum ad Sanctorum sepulcrum usque, et illic leniter humi elabitur, sternitur. Fiunt more solito conjurationes, interrogatur daemon, interrogatur et ipsa; tacet uterque.

349. Tandem sacerdos, stomachatus fastiditusque diuturno silentio, jubet inde amoveri puellam, et indignatus in diabolum haec protulit: Velis nolis, aut tibi aliorsum concedendum est, aut loquendum. Inde concedunt hi intro, illi vero ad eis praeparatum [Col. 0946A] foris locum: intus enim mulieribus neque accessus est neque locus, et, ut a majoribus nostris accepimus, nec fuit unquam. Sed, o bone Jesu, en miraculum! Dum enim ad hospitium puellam deferrent, ut ubivis gentium in Christiana religione fit, Virginis Mariae vespertinam Angelicam salutationem de more in monasterio campana pulsavit. Quo sonitu [cum] mox puellam, [ut] leniter humi flexis genibus, digitis insertis devote Virginem Mariam oraret, deponerent, illico nullam puellae inferens molestiam diabolus in rem malam abiit.

350. Verbis equidem cujusdam nostri conversi addita miraculo fides, qui, domum rediens, jam die peracta et tenebris exortis, insolitos ejulatus adhuc perfusus horrore et tremebundus domi, se in nemore [Col. 0946B] audivisse, compluribus enarravit. Mirum quanta illi converso nuntianti haec (quia bonus profecto [erat] vir) fides fuerit. Omnes igitur Jesum, et Virginem Mariam, et S. Joannem laudantes domum propriam discedunt. Caeterum non multo post [an] idem vel alter diabolus eam sit ingressus, nobis non satis constat): saevior tamen longe, longeque crudelior [eam invasit.] Eo omnis familia, in luctum versa, aegerrime casum ferre, se miseros desertosque penitus clamare. His et matris jam decrepitae assidui questus et ejulatus addebantur; nam interdiu nec noctu quiescere, sed haec inter alia: Mea filia in hoc me longa vita, et senectus infelix traxit, ut te non morbo humano, non aerumnis miserorum mortalium, non denique casu aliquo fatali, verum diabolo [Col. 0946C] pessimo et inclementi videam atrociter et inique torqueri! Mea filia nec ego hujus mali expers sum: nam nisi te genuissem, ita intolerabiliter non cruciareris. Inde cum in amplexum filiae irruere vellet, vi diaboli filia ipsa turpiter miserabiliterque, manibus celeriter in eam versis, in terram consternatam dejecit, fletusque ab omni turba mulierum et comploratio hominum orta horrendum omnibus praebebat spectaculum.

351. Consolatur aegros animi Nicolaus monachus; inde postera die summa luce, omnibus rebus compositis, ad S. Salvii monasterium, quod ab urbe Florentina per mille passus abest, contendere statuit, quia istud S. Mariae monasterium ea tempestate ob [Col. 0946D] nives altas et concretas non sine maximo sororis discrimine adire poterat. Ubi itaque ad S. Salvii monasterium, ubi S. Joannis venerabile caput [(222) 1Kb] digne honorificeque habebatur, pervenere, fit subito hac re nova illuc utriusque sexus et conditionis hominum concursus non parvus. Hoc gaudere diabolus, hac de re summopere laetari; sperabat enim, multitudine hominum admiratione sui in unum collecta, facile aliquid discordiae malive machinari. Equidem si ea quae mihi perspicua et explorata sunt, recensuerim, quae diabolus dixerit egeritque stupenda, dum in sancto Salvio, ut sospes puella [Col. 0947A] fieret, moram traxere, profecto maturius me tempus quam res desereret: eo illustriora quaedam, parce tamen ac modice, perscribam.

352. Igitur Kal. Decembris, quibus Florentia abiverant, quia jam diei extremum erat, daemonis conjurationem in aliam diem transtulere. Caeterum cum res in daemonem acerrime a monachis tum conjurationibus tum orationibus ageretur, ex eo numero qui operi pio instabant, paucos reliquit intactos; hunc helluonem, illum lascivum, alium hypocritam appellare. Praeterea cum plus solito daemon urgeretur, in Jesum Sanctosque ejus verba indecora edere, et, ne lectorem detineam, omnia probra quae dici et fingi queunt, ore diabolico proferre, et amplius alia, quae quidem non grata futura, si operi [Col. 0947B] huic insererem, cum forsitan necessaria [essent] exempli causa, eo absunt. Haec cum monachi aegre ferrent, multo aegrius abbas, optimum factu pro tempore rati, si secretius propter populum conjuraretur. Eo in abditam templi partem, id est in sacrarium secedentes, illic, nullo de vulgi multitudine intromisso, licentius conjurare: cachinnari quandoque daemon, interdum mite cum omnibus ingenium de se dare, jocum movere, sermone uti modesto molli vel procaci, monachorum manus tactu levi attrectare, singulos benigne appellare, et multa alia, quae instrumenta luxuriae et malae libidinis sunt, in adolescentes monachos agere; denique omnibus modis tentare si eorum animos molles et aetate aegros [Col. 0947C] posset ad puellae nefarios tactus et incestuosos complexus maculare.

353. Verum ubi hac via intelligit se nihil proficere: difficile enim est omnes mortales, et praesertim monachos, a teneris annis bonis sanctisque monitis oppido instructos, his diaboli cavillationibus fraudibusque falli. Eo aliam, qui mille nocendi sibi artes [habet,] aggressus est viam; statim enim turpissimas corporis partes, proh pudor! aperire: nulli enim, quae dici aut fingi potest, turpitudini parcere, sperans, ex quo nequivit corpora, saltem animos voluptate corrupta foedare. Verum in his abbatem non minus, quam in monasterii regimine, magnum prudentemque religiosum fuisse, comperio. Igitur veritus ne, si diabolus his mollibus et procacibus [Col. 0947D] verbis diu uteretur, animi monachorum juvenum, adhuc invicti, aetate tamen fluxi ad aliquod tetrum facinus converterentur, jussit inde ad altare majus omnes contendere, et illic res agi, malens in rei discrimine a populo indecora audiri, quam monachorum animas periclitari.

354. Dum igitur utrinque maxima vi decertaretur, et hinc inde utriusque sexus et conditionis eo concurrerent mortales, intactum diabolus, praesertim si aliquis cupidine audiendi illectus puellae propius inhaereret, relinquere neminem; hunc improbum, illum furem, alium adulterum, eum ganeonem appellare, eorum flagitiosa scelera more suo in propatulo aperire. Eo multi, pudore victi, sua secum peccata et crimina ex mala conscientia reputantes, rubore [Col. 0948A] vultum faciemque perfusi, domum eo animo, ne amplius illic redirent, discessere. Quibus rebus non solum ager Florentinus, sed tota civitas permota est; quo frequens populus ad rem tantam visendam facile percurrit: nemo enim tam impurus animo credebatur, quin, his auditis seu visis, non aliquantulum flecti posset ad bonum; quo non jam in templo se hominum tumultus sustinere, sed passim monasterium totum invadere

355. Cum igitur hujus tantae rei miraculum etiam et primores civitatis ad visendum impelleret, quacunque inter eundum incederent, ex omnibus locis urbis concursus plebis post eos fieri, ita multis passim agminibus per omnes vias ad S. Salvium curritur; diversis etiam itineribus, ne motus ex multitudine [Col. 0948B] tumultuari orirentur, alii urbem, alii monasterium petere. Fuere tamen nonnulli quos, quia merito a diabolo castigati [erant], hujusmodi itineris piguerit poenitueritque: complures enim, qui nondum aedem adiverant sacratam, propriis appellans nominibus, foeneratores, schismaticos, infideles dicere, eosque, ubi ad se venerant, reprehendere, tum in templo tum foris insectari acriter. Caeterum patruus suus S. Trinitatis Abbas, de quo supra verbum fecimus, vera pro fictis ducens, statuit rem tentare: illico enim R. P. Vallis Umbrosae Abbatem Franciscum Altovitam, his rebus novis et inauditis anxium, secumque multa mente agitantem ubi primum opportunum fuit, adiens, sic [alloqui] familiariter per amicitiam jam a teneris inceptam exorsus est.

[Col. 0948C] 356. Reverende Pater, cum nuntius, hujus meae neptis prodigia et portenta asserens, omnium qui in urbe quique extra urbem sunt implerit aures, quae equidem mihi pro commentis habentur (itidem R. V. esse duco), visum est non abs re fore si, mutata praetexta, periculum si vera sint necne, facere ausim. Quonam modo, inquit Vallis Umbrosae abbas, hoc fiet periculum? Cucullum vestrum me induam, illuc modeste et humi defixis oculis pedetentim concedam. Hanc enim optimam viam ad fallendum duxerim, cum et habitu et corporis motu ac gestibus alium quam sim, simulaverim falso; qui si diabolus est, haec omnia, quorsum tendant, callet peroptime; sin minus, facile existimabimus, haec omnia ostentui [Col. 0948D] esse. Deus incepta nostra secundet, inquit abbas alter; et ita, rebus una inter se compositis, rem tentare aggreditur ille. Mira res! nondum enim eo cucullo indutus ecclesiae fores adierat, cum daemon clara voce praesentibus inquit: Cedite, cedite; en quidam bonus vir: facie quidem et habitu religiosus apparet, moribus autem secus esse facile probatur; ecce qui nos ultro derisum ac tentatum venit.

357. Vix haec ediderat diabolus, et ecce abbas ille tristis, gravitate quadam et severitate compositus, capite deflexo per ecclesiam ire; quem daemon agnoscens, eique insultans ait: Depone, Pater, habitum, depone: non tuus, quem nunc fers, est cucullus. Hypocrita, cur aspectum deforis potius, quam intus animum mutasti? Quid? cum puella, non mecum [Col. 0949A] rem te acturum putabas? Nunc, ut meritus es, tuis cruciaberis dolis, qui rem manifestissimam non cognoscere, verum tentare voluisti. His Abbas ille, consternatus mente, in fletum prorupit: conscientia enim, caeterum neptis casu infelici movebatur magis: exinde poenitentia ductus, neptem suam abbati aliisque monachis longe commendans, ad suum monasterium diaboli verbis, et, quod indecentius, re ipsa castigatus, tristis ac lacrymans discessit.

358. Verum Dominico quodam die (qui dies festus atque celeberrimus ubivis Christianorum habetur) cum multo plures solito ex tota urbe ex omnique parte agri ad S. Salvii monasterium advolarent cujuscunque conditionis et generis mortales, et diabolus plus solito in eos insaniret, et unumquemque [Col. 0949B] nominans, tandem quo vitio circumventus esset, diceret, fere major pars hominum sibi diffidens, et ex conscientia Dei judicium timens, alii alio concedere, pauci in templo esse. In hoc numero et primates urbis fuere complures, qui tunc in Republica Florentina satis pollentes potentesque videbantur, qui, ut solet plerumque nobilitas, ore soluto ac libero detestari, et quae verissima sunt, pro fictis ducere, et quocunque modo spernere et irridere. Hi tamen, ubi hominum tumultus intellexerunt abesse, illuc contulere sese.

359. Tum daemon fortius solito exclamare; Cedite, o monachi, ite his obviam, hos honorifice habeatis, qui ad unguem nostra instituta servant; ad haec maledicta alia cum daemon strepens adderet, cives illi, [Col. 0949C] pejora veriti, ultro prodire noluerunt; verum conscientiae stimulis citati, alio tramite [quam] quo venerant, et alia porta, [quam] qua urbe egressi fuerant, in civitatem rediere. Ex his vero quidam, habita suorum scelerum diligenti confessione, sperantes se Jesu et Virgini Mariae, gratia contritionis et confessionis, curae fore, humiles et confusi, uno tantum comite contenti, Sancti Salvii monasterium adeuntes, demissis oculis pro ea orare; quos daemon torvis aspectans oculis, tacere. Cui ex monachis unus: Hi sunt ex illorum numero, si nescis, quos heri contumeliosis tandiu insectatus es verbis. Hos, inquit daemon, neque injuriis lacerasse, neque vidisse me memini; quo, quanti vera humilisque confessio sit, demonstratur; [Col. 0949D] cum hos antea facinorosos et sceleribus coopertos, nullis probris, maledictisque verbis parcens, daemon eo deduxit, ut indignabundi et furibundi domum proriperent sese; modo vero, quia per confessionem maleactae vitae tetra facinora laverant, horrens daemon, suis in eos destitutus viribus, ipsos se haud nosse fatebatur. Haec eadem alibi accidisse litteris et memoriae datum est.

360. Igitur multis diebus in hoc opere pio incassum consumptis (nam diabolus verbis se discessurum aiebat; caeterum reipsa in dies asperior intolerabiliorque fieri), sanum pro tempore visum est consilium, eam ad S. Mariae Servorum ecclesiam, si forte beatissimae Virginis Mariae precibus res prospere irent, duci vel trahi. Ex monasterio itaque, [Col. 0950A] diabolo summa ope enitente ne tale iter ei admodum contrarium fieret, discedentes, Florentiam versus, hinc inde concurrentibus utriusque sexus mortalibus, contendunt. Manat totis agris totaque urbe rumor puellam illam urbem petere, quam visere optabant; id ita esse voces ejulatusque daemonis tartarei affirmabant. Eo clerici, religiosi, viri clari, nobiles ignobilesque, quo ibat, irrumpere, ita ut jam omnes complerent vias, nec iter nisi cum difficultate occurrentibus daretur.

361. Tandem invito diabolo antiquissimum illud S. Mariae Servorum ingrediuntur templum; de quo ausim dicere, toto orbe terrarum haud esse aedem sacratam in qua ejusdem Virginis Mariae meritis majora ac plura miracula beneficiaque collata mortalibus, [Col. 0950B] [in] imaginibus cereis intueantur Christiani. Sunt et nexus ferrei, et catenae, et compedes, et manicae in foribus templi parietibusque suspensa, quae omnia non parvam introeuntibus religionem incutiunt et horrorem; est et aliis opimis spoliis exuviisque, tum regum, tum principum templum illud mirifice exornatum, de quo quia paulo supra latius scripsimus, in instanti tempore pro re satis dictum puto. Quo redeam unde digressus sum, sequebatur illam turba; quidquid Virginis Mariae in templo seu extra occurreret oculis, quidquid mente, orare, puellam miseram illam sospitem reddi. Nec preces incassum missae [fuerunt]: nam, ut semper, diabolus Virginis Mariae virtutem ferre non valens, (necdum templum ingressi fuerant) alio pro tempore, [Col. 0950C] nullo dato signo, contulit sese. Ita esse, hoc potissimum signum fuit: nam, ut a germano suo accepimus, infecta daemone, tristis, pallida, moesta, oculis in terram defixis, nisi vi diabolica excitaretur, semper esse; at ubi Virginis Mariae templum inivit, hilaris illico et laeta effecta est, cunctos nitidis intuens oculis: apagite, inquit, inde procul essent, orans. Ad Virginis Mariae altare, marmore auroque et ingentibus columnis mirifice constructum, devote et suppliciter se conferens, hanc digitis insertis orationem habuit: Gratias tibi ago, gloriosissima semper Virgo Maria, cujus precibus a tanto tamque diabolico morbo me sospitem et incolumem esse cognosco; tibique posthac, miserorum refugium, [Col. 0950D] me dedo, orans et obsecrans, animam corpusque meum e manibus diaboli liberum securumque facias.

362. His dictis, exosculato altari, devote in suorum turbam se gestiens contulit. Clamor inde hominum ortus: Virginem Mariam pro se quisque certatim laudare, ad coelum suas virtutes extollere, et, ut in tali re plerumque a vulgo fieri solet, alter alteri [dicere:] Virgo Maria illa est ductrix coelorum itineris; Virgo Maria omnium diaboli machinationum ruina; Virgo Maria omnium flagitiosorum et facinorosorum refugium, modo ad eam supplices proficiscantur. Haec et alia multa de Virgine Maria tunc dici; inde igitur ingenti stupore percussi omnes, alii alio euntes discedere; puella vero laeta cum [Col. 0951A] suis in patriam contendere. Nondum ab urbe per ducentos aberant passus, cum subito idem daemon, suis minime id sperantibus, atrocius solito irrumpit, humique eam cum hac exprobratione dejiciendo stravit: Quid, pessima, me teque, loca sancta petendo, his intolerabilibus torturis affici vis? Iniqua audeat deinde talia alius vel alia, nisi de te monumentum mortalibus omnibus dedero. Eam mox hinc inde movendo quatere, ac nimium crudeliter torquendo discerpere.

363. Comploratio comitum illico exoritur; conveniunt illuc complures, tum muliones tum agasones; insuper et diversi generis mercatores, qui, lucro vel egestate ducti, urbem crebro cum rebus venalibus adeunt, et, quid hoc sit, sciscitantur: [Col. 0951B] tacere illi, dolore horroreque perfusi. Deficiente itaque his consilio, hunc Nicolaus frater in itinere, complorantibus aliis, crebra dans suspiria gemebundus, stando insertis digitis coelum aspicere, nunc errando viam pervagari. Tandem illi multa secum cogitanti, Virginis Mariae, quam plurimum nunc tacita mente, nunc ore libero invocabat, praesidium non defuit. Iterum Sanctum Salvium [ut] petat, pectori sibi occurrit. Eo igitur cum venissent, et admirationi monachis exstitere et misericordiae. Nam fama tanti miraculi non urbem tantum, verum agrum compleverat, puellam [nempe esse] Virginis Mariae meritis liberatam, in qua antea daemon existens tantum de se terroris et admirationis dederat. Quocirca omnes, quid hoc sit, admirari, semper [Col. 0951C] tamen Virginem Mariam laudare. Tanta devotio de Virgine Maria semper apud omnes mortales merito constat: nam, ut alias veris rationibus asseruimus, quidquid miraculorum et virtutum hac in vita mortalibus fit, per Virginem Mariam, fieri [censendum est], nec nostrum esse Dei secreta vel consilia velle conjecturare; verum Jesum et Virginem Mariam, quaecunque sors acciderit mortalibus, semper extollere, [debemus, et] taciti moestique rerum exitus exspectare.

364. Caeterum, quia jam multum diei processerat, conjurationem in diem posterum transtulere. Postridie vero cum dies festus S. Thomae passim celebraretur, ex officio clericatus praepositus quidam, [Col. 0951D] vir magno natu, primo mane, multis sacerdotibus comitantibus, seu misericordia ductus, seu potius tentandi gratia, eo cum nonnullis diversorum sanctorum reliquiis se contulit. Cum igitur ad altare, ubi daemon tormentis afficiebatur, accederet, eum sagina plenum prius terribilibus oculis aspiciens daemon, inde jocabundus inquit: En hic magis vultum, quam ingenium curat. Ad haec; o Pater reverende, hae, quas attulisti Reliquias, quid sibi volunt? Ut his forte me perterrefacias, meque hinc dejicias, venisti? Ab! quam falleris, si hanc tibi coepisti provinciam! eo desine. Non ego, inquit ille sed Dei virtus meritis Sanctorum, quorum Reliquiae hic sunt, operabitur in servam Dei.

365. Inde singillatim cum daemon alia probra [Col. 0952A] diceret, Sanctorum Reliquiae jussu illius praepositi afferuntur. Instabat itaque ille cum sanctorum Reliquiis, alio contenderet; econtra daemon, etsi longe torqueretur, durando resistere. Utrinque per horam magna vi certatur; praepositus autem, postquam videt frustra inceptum [esse,] neque diabolum alio contendere velle, et popularium animos et religiosorum non tam in admirationem quam in derisionem jam venisse, statuit callidius, si vere daemon esset, tentare velle: mox enim stomachatus, unam atque alteram ex sanctorum Reliquiis proferens, inquit: Conjuro te in Jesu Virginisque Mariae matris ejus virtute, si daemon es, veluti malis moribus te esse fateris, quorum Reliquiae hae sint, nominatim aperias; et unam ostendens, [inquit:] Da [Col. 0952B] nomen: Stephani, ait daemon. Inde alteram: Laurentii, daemon exclamare. Demum vere (nam quorumdam tituli ita esse manifeste ostendebant) omnes suo nomine dicebat. Quibus illi, ingenti stupore perculsi, urbem petentes hujusmodi rem mirabilem passim vulgarunt.

366. Hac tantae rei fama nonnulli ex primis civitatis impulsi, quamprimum Sanctum Salvium versus ea die iter arripuerunt, quibuscum dux Cebaliae fuisse fertur, qui forte ea tempestate ob publica negotia Florentiam contenderat; quos secuta est et alia omnis aetatis et omnis ordinis turba: jam enim non solum Sancti Salvii templum, sed passim omnes mortalibus complentur viae. Inclytorum autem, et eorum qui non in obscuro vitam agebant, adventum [Col. 0952C] more suo semper daemon praedicere, insultare quibusdam, irridere alios. His igitur rebus admirationem de se omnibus non parvam dare. Eo illuc catervatim gentes passim irrumpere. Primoribus itaque civitatis ingredientibus templum, tantus tumultus hominum fuit, ut jam plus civium apud Sanctum Salvium quam Florentiae esset. Circumventi igitur a caeteris dextra sinistraque, et jam turba ex omni parte cedente, locum, ubi daemon erat, vix adiere. Tunc spectaculum horribile in ecclesia esse, cum illuc omnis turba vi intromitti vult.

367. Ex hoc daemon toto corpore gestire; cives vero una cum monachis, circumferens truces oculos, [Col. 0952D] [intueri;] turbae, ni cederet, minari; modo singulos, modo universos terrere clamore, impetu, atque aliis omnibus quae ira fieri amat. Cunctantur paululum qui in primo latere erant, dum alius, [ut] exeat, alium circumspectat. Tandem [plurimi] civium minas terroresque pro nihilo ducentes, clamore sublato, undique cupidine visendi et audiendi quae a diabolo dicebantur, illuc, ubi conjurabatur daemon, veluti globo facto, irrumpunt; sed cum primi tota vi resisterent, et, qui a tergo erant, pro se quisque alter alterum trudere, vel de loco quem primum acceperat, amovere totis viribus conabatur, gradus scalarum et cancellos omnes turba hominum complevit.

368. In tanta igitur turba nec temperatum manibus [Col. 0953A] foret, dum alter alterum vincere, trudere, insectari quovis modo curaret, ni bonorum quorumdam monachorum consilio in sacrario, intromissis quibusdam ex primoribus, res ageretur. Tunc duo famuli inter se imprimis jurgia dare, inde pugnis, eo quod alter alteri impedimento esset, minari; demum, effervescente ira, arma capere, et jam nudatis gladiis sese hostiliter petere coeperunt; et fecissent profecto, ni, qui aderant, ictus venientium sustinuissent et exclamassent: O scelus! o nefas! quaenam vos tam dira ira coegit, ne, ubi gentium sitis, ne quid agatis, consideretis? Miseri, nonne in aede sacrata estis? Nonne hic sacrum corpus Christi conficitur! Nonne hic Sanctorum adsunt Reliquiae? Eo ab armis abstinete, date manus [Col. 0953B] ad pacem.

369. Interim cum ad haec spectacula omnium ora conversa, deditaeque eo mentes cum oculis essent, mirum quam diabolus laetari, gestire, nec se ob laetitiam capere. Aegre tandem sedati illi a plebe, multo aegrius diabolus passus est se amoveri inde. Eo amoto, plebs et populus, qui novarum rerum avidi illuc venerant, brevi dilabuntur; nobiles vero et primi civitatis, jam magna parte diei exacta, rigentes et trepidi in itinere secum quid praeter morem puellae accideret conferentes, in civitatem rediere. Abbas vero Vallumbrosae intelligens quantum periculum populo Florentino impenderet, quia catervatim frequentes ad haec visenda advolarent mortales, propere convocato Sancti Salvii abbate, [Col. 0953C] aliisque monachis quos idoneos ducebat, consilium habet quid de hac puella agendum sit.

370. Verum, cum varia sentirent, inquit abbas: Quo tardius fit quod de coelo operimur bonum, eo magis refert mihi vobisque timere. Quare ita censeo: eam ad tempus abesse; et, nisi hiemis asperitas retardet, ad Vallem Umbrosam equitando ducatur; sin minus alio, vel domum repetat suam. Probant omnes, salutareque ducunt quod P. abbas censuerat. Tantum diabolus, [tum] quia jam suum impendere exitium intelligebat, tum quia rem ex sententia in Sancto Salvio non gesserat, secum sentire. Inquit enim: Si pro tempore alioversum tetendero, tamen ne se absolutam putet, quae me in [Col. 0953D] tot torturas, dum melius sperat, detrusit. His puellae obortae lacrymae. Consolantur aegram animi et corporis tum religiosi, tum affines, nullam penitus, nisi nutu divino diabolo virtutem fore, asseverantes.

371. Primo itaque sequentis diei mane diabolus, ante pro ludibrio habitus, jumento et caeteris quae itineri necessaria forent, ex sententia paratis, intelligens demum sese ad majora tormenta ductum iri, ne quo modo, eo id annitente, fieret, precibus seu minis [impedire conabatur]. Puella jumentum ascendere; verum ad terram consternari capillis passis, manibus pectus flebiliter tundere, humi corpus crebro volutando spectaculum miserabile praesentibus de se dare. Quod opus nefarium cum daemonis, [Col. 0954A] non puellae esse, abbas caeterique optime callerent, de more ipsum daemonem conatusque ejus conjurationibus frangentes, vimque suam, quae nulla, ubi favor Jesu adest, probatur esse, ad nihilum redigentes, eam super jumentum stravere, delectis etiam ex omni numero duobus religiosis qui, si diabolus more suo iter impediret, praesto orationibus suppliciisque adessent; quos deinde Nicolaus frater, eis ingentes agens gratias, se satis pro ambobus, divina praeeunte gratia, fore sperans, missos fecit.

372. Quid autem laboris in illo itinere asperrimo opera diaboli pertulerint, quid admirationis per omnes villas, vicos oppidaque qua iter facerent, de se diabolus dederit, non facile dici posset: nam, [Col. 0954B] ut caetera omittam, ipsum germanum suum Nicolaum praedicantem audivi, potum cibumve aliquem, nisi orationibus et conjurationibus praemissis, nequivisse sumere; tanta cupido eo in corpore esse, vel potius suam sibi animam vindicare, daemonem invaserat: multo enim plus temporis laborisque per mille passus monasterium juxta comites cum nonnullis familiaribus clientulisque nostris eam vi trahendo consumpsere, ut retulere quidam, ac prius in octo et decem millibus passuum consumpserant. Demum istud S. Mariae monasterium adeuntes, daemon, paratus ad dissimulanda omnia, talem fingebat puellam: supplicem, humilem, oculisque humi demissis; et ipse prorsus tacere, eamque, contra illorum morem, signo se S. crucis munire, orationem [Col. 0954C] Dominicam et Virginis Mariae salutationem tali tantaque devotione edere permittebat, ut et nostris vehementer admirationi, suis vero et gaudio et admirationi pariter esset.

373. Caeterum, quia expertis in re difficile est imponere, fuere qui dicerent non oportere ita facile daemonum calliditatibus credere, verum periculum cum cruce caeterisque reliquiis faciendum. Idem omnes probant; qua, ubi ad certamen ventum est, quantae astutiae, quantique doli in daemone insint, facile patuit; illico enim suis viribus usus, inde alio ire totis viribus conatus est, fecissetque satis, ni quidam penes monasterium palantes et affusi puellam tentantem fugam cepissent. Globo [Col. 0954D] igitur juvenum facto, ad eam irrumpunt, et vinctam vi ad constitutum locum sublimem deferunt. Illic cum more solito res cum S. Joannis brachio ageretur, diabolus acerrime certare; nusquam alibi ita atrocem se dedisse aiebant qui aderant comites. Puellam enim mirum in modum quatiendo excutere, vociferari, debacchari, in monachos convicia dicere, in alios maledicta saepius geminando addere; nihil indignum, nihil insonum in Jesum Sanctosque ejus, quin ore maledico ederet, praetermittere.

374. Econtra monachi, religiosi viri, acrius in eum instare; non frigoribus intensissimis, non diuturno labore frangi: virtus omnia vincere. Demum daemon, suis diffidens viribus, se Deo daturum locum [Col. 0955A] saepius exclamabat. Itaque S. Joannis precibus ad nihilum redactus est malignus, et indignatione et ira mutus effectus: eo utile visum est a conjuratione desistere. Inde igitur intro monachi, hi solitum hospitium petiere. Nocte igitur nativitatis Domini Jesu, ut ipsa referre nobis praesentibus solita erat, ei quiescenti talis visio fuit: Joannes sanctissimus ea hora, qua Veritas de terra orta est, praeeunte non parvo luminis globo, praesto adfuit. Cum igitur puella, insolitae rei horrore perfusa, paululum morata esset; inde, quisnam esset, interrogaret: Ille, sum, inquit, cui toto pectore, tota mente animam corpusque commendas. Fidem verbis et cucullus monachalis, et crux, cum qua pingitur, fecere; ipsam enim tunc prae manibus, ut aiebat, [Col. 0955B] gestare.

375. Ea igitur in maximam spem recuperandae sanitatis adducta, ei sospitatem redderet, orabat. Cui Joannes beatissimus: hac potissimum causa a Domino Jesu missus sum, cum nusquam te tutam seu incolumem nisi in sua virtute existimes. His et signum crucis addidit, inde cum omni pompa sublimis abiit, jam illa a diabolo liberata. Hinc repente gaudium oritur, ubi quidnam ei evenerit cognovere omnes; quod quidem nescio qua gratia, quo fato in moerorem versum est: vix enim narrandi finem fecerat, cum illico, ut in aegroto corpore accidere solet, restricta oculorum acie, in terram prolapsa, paulatim depulso sanguine, calor in ea exstinguebatur una cum spiritu, ita ut exanimatam [Col. 0955C] dicerent quidam. Eo germanus aliive affines in lacrymas prorumpere; quos Benignus, hujus monasterii monachus, his solabatur verbis: Sint lacrymae metusque omnis procul: hoc enim nec novum est, nec inauditum: me vidente, mulieribus a daemone captis accidit millies. Tum quid Jesu temporibus, ut Evangelistae referunt, ei puero quem daemon consueverat in aquam et in ignem trudere, ut eum perderet, evenerit, animadvertatis oro. Nonne Jesu praesente, cui omnia parent, daemone tam atroce invito discedente, puer humi stratus, veluti mortuus, jacebat, qui, Jesu volente, statim surrexit? Idem paulo post isti puellae S. Joannis precibus fore, dubitet nemo.

[Col. 0955D] 376. His paululum arrecti animi; oculos in eam saepius et ora vertentes, tristes reliquam partem noctis duxere insomnem, hora autem qua ad missam aurorae campanae pulsantur, mox puella illa, quasi a somno excussa, oculos aperiens in primis, inde paulatim movere membra. Surrexit tandem. Hi qui aderant, primum horrore perfusi, inde in laetitiam versi, Deum laudare, virginem Mariam, et S. Joannem ad sidera efferre. Huic spectaculo nostrae religionis monachi cum misericordia tum novitate rei interfuere quamplures. Interfui et ego, et haec ita, ut in tali re fieri solet, mussitantes conferebamus: Unde tanta vis tantave in diabolo potestas? Quid iniquitatis, quid injustitiae una virgo puella in Deum commiserit, ut de se tantum meruerit? [Col. 0956A] Nec tum nobis quid omnium suo tempore justissimus Job suo in corpore, suis in filiis, in his omnibus quae possidere videbatur, pertulerit, haud occurrebat.

377. Sed redeo ad puellam ipsam, quae quidem, ubi data est sibi facultas, talem Jesu virginique Mariae orationem habuit, qualem nunquam antea in muliere audiveram; domi, Florentiae, hic beneficia quae sibi contulerat referens, sese in tanto discrimine, quod ei, ut erat, primum videbatur, nunquam ab his desertam asserens. Ad haec profecto maluisse mala, quam mundi bona, perpessam esse: his enim in fide et clementia Dei majorem spem, ac antea, ei sitam: omnibus enim ad vitae aeternae patriam cupientibus festinare, nihil eis assiduis [Col. 0956B] tribulationibus opportunius ducere; nam hinc amor Dei, cognitio sui, animus ad patientiam ingens, libidinis malarumque cupiditatum, quae ex insolentia fiunt, exstirpatio. Haec ubi dixit, oculos in nos benigne intendens, inde vultu demisso sic profatur: Jesus, a quo bona multa procedunt, vobis, pro tot tantisque in me collatis beneficiis, in Sanctorum patria restituat, vestrisque suppliciis et orationibus me commendatam habeatis, oro. His itaque verbis, fere omnibus praesentibus lacrymas concussit. Inde alii, sed praesertim Nicolaus monachus, quia liberaliter habiti, omnibus gratias agentes, domum propriam discedunt. Sunt qui dicant, ea nocte nativitatis Christi Jesu, qua daemon in rem suam malam concessit, varios strepitus clamoresque horrendos [Col. 0956C] in Sancti Salvii monasterio auditos, lampades ecclesiae fractas: nobis tamen hoc parum compertum.



PARS III.

378. Ex oppido, quae plebs S. Stephani dicitur, duos semifatuos, qui daemoni crebro aperte se dederant, ad hoc S. Mariae monasterium, non parva hominum comitante turba, contendere vidimus; qui ut veram mentem, sanosque sensus recuperaverint enarrare studebo, si prius quomodo in illam devenerint insaniam liquido patefecerim. De primo igitur a sociis sic accepimus. Cum enim amore miro quamdam virginem deperiret, eamque sibi nuptui dari instanter peteret, alteri tandem, non [Col. 0956D] parum sibi infenso, in matrimonium juncta est: quo supra bonum honestumque percussus longe, insanire, debacchari, exclamare, per vicos et compita miserum sese dicere, daemoni vitam suumque animum committere; puellae adolescentulique viri [domum] explorans; ut interficeret eos [occasionem] quaerere, et alia multa, quae insanus amor fieri amat, tum dicere, tum agere.

379. At illi ubi intelligunt, eo processum ut aut discedendum [foret], aut furiosus ille in vincula conjiciendus esset (nam neque caveri anceps periculum, neque cum insanis rem agere nisi cum dedecore posse, cognoscebant), affines suosque omnes, malum vitent, orabant. Eo parentes vinctum domi clausum multis diebus prope regalibus dapibus, si [Col. 0957A] forte his in viam rediret, educatum habuere. Quibus nec ille curari, nec furor leniri, verum in dies magis ac magis insania malove spiritu agitari; daemonem in sui auxilium, proh nefas! appellare; [et] mihi mortem consciscam, exclamare, ni hinc extraxeritis! demum nil nisi insani capitis prorsus dicere aut facere. His aliisque rebus affines nimium perculsi, cum nec quid agere, [nec] quo se vertere, ad plenum intelligerent, insanusne esset, an a daemone captus, omnia dubitationem afferre. Cunctantibus his, multaque secum agitantibus, utile visum est super hoc Jesu, Virginis Mariae, et S. Joannis gratiam experiri.

380. Ipsum itaque vinctum in lucem prodire, anteque ora hominum spiritus plenum, torvis terribilibusque [Col. 0957B] oculis spectantem trahi jubent. Quid quod ferociam animi, quam habebat in vultu, nunquam, nisi recuperata sanitate, deposuit. Igitur postridie, compositis ex voto rebus, proficiscentibus ex urbe, illo furente procaciterque exclamante, turba hominum hinc inde dextra laevaque circumdantium eum, admirari, et, qua iter erat, ex agris, villis, cujuscunque sexus ad eum concurrere mortales. Aegre denique, asperis itineribus difficultateque rerum fessi, hoc S. Mariae monasterium secunda vigesima fere hora [(222*) 1Kb] , tertia die qua domo abierant, tenuere. Liberaliter itaque a monachis habiti, conjurationibus et orationibus persenserunt eum non morbo daemoniaco, verum insania quadam laborare. Quod equidem cum non satis constanter [Col. 0957C] affines caeterique socii perferrent, ut immodesti, verba indecora edere, se Deo Sanctisque rite fidere haud ulterius posse, asserebant.

381. Quae cum abbati nuntiarentur, eorum ignorantia et immoderatione linguae permotus, hospitium, monacho altero comitante, adire curavit quamprimum. Ibi imprimis eos castigare, quod tam imbecilles tamque leves essent, [ut] neque id perpeti possent, unde magna spes, major etiam merces [proveniret]. Nonne, si constantes esse voluerimus, omnia bona a Jesu nobis abunde erunt, divitiae sempiternae, decus, gloria? Ad haec benigne eos hortari, admonere, constanti animo perferrent egestatem, aerumnas, calamitates omnes, quae multa [Col. 0957D] et varia in hominum vita fortunaque versantur; inde ad S. Mariam Servorum Florentiae consulit suppliciter devoteque proficiscantur; nihil esse tam arduum tamque incurabile, dicere, quod Virginis Mariae precibus a Jesu non impetrent mortales, modo recto corde id inquirant; praeterea ea mansuetudine et misericordia Virginem Mariam semper fuisse affirmabat, ut nemo unquam ab ea frustra auxilium petiverit. Quod etiamsi aliud mentibus vestris agitaretis [inquit,] esset tamen quandoque redeundum in viam, et corda vestra ad Jesum intendere, Matremque ejus toto corde [ut] vobis miseroque huic opem ferat, ut dixi, invocare [oporteret]. Pia est, misericors est, desolatorum refugium, miserorum [Col. 0958A] spes, portus tutus per hoc procellosum mare navigantium; et, ne multis vos detineam, ipsa est quae non solum [quae] in terris, sed quae in coelis sunt, pacata tranquillaque facit; spesque nostrae omnes in ea sitae sunt.

382. Postquam accepere ea qui aderant viri, etsi haud secus ac abbas disseruerat sentirent, tamen postulavere plerique [ut] proponeret qua via hoc aggredi deberent. Censeo, inquit abbas, aliorum more fieri votum pro eo: nam spolia opima regum ducumque, aliorumque hominum, cereae imagines quae oculis ingredientium aedem illam sacratam se offerunt occurruntque, quid aliud quam in variis calamitatibus vota Virgini Mariae obligata ostentant, vehementissimeque ad id peragendum, [Col. 0958B] si quis daretur casus, intuentium accendant animos? Hoc idem vos, si sapitis, si vere viri estis, aggredi longe fore utile dico. Postquam autem animos eorum ad aliquod votum emittendum alacres videt, valedicens, eos dimisit. Illi igitur postero die summo mane festinantes, has spes et cogitationes secum portantes, urbem Florentinam ingressi sunt. Inde virginis Mariae templum adeuntes, eum Florentinis occurrentibus conspicuum insania, novitasque vocum et ineptiae nusquam visae faciebant.

383. Mira res! ea die qua Florentiam isti contenderant, ecce alter repente, nostris, qui tunc foris essent, apparuit, qui ex eodem oppido Castellano, eodem etiam insanae mentis morbo affectus, hoc S. Mariae monasterium spe bonae mentis recuperandae [Col. 0958C] peteret. Hic non parvum sibi occurrentibus, quia absque exemplo insaniret, dolorem et admirationem incutere. Sciscitanti itaque abbati, unde sibi haec insania [esset,] sic comites dedere responsum. In paternae haereditatis divisione a germanis fraude deceptum, suisque bonis, commentis quibusdam ab his spoliatum, nullo jure, pecunia amicitiaque prohibentibus, recuperare valuisse; unde prius dolorem ingentem, hanc deinde insaniam concepisse sibi ait: interdum enim ita vehementissime mens ejus insania occupatur, ut nudato gladio quosdam graviter atrociterque vulnerasset, ni cauti quamprimum petiissent fugam. Nobis igitur his difficultatibus anxiis rebusque humanis diffidentibus, [Col. 0958D] fuere qui ita consulerent, priusquam aliud novum oriretur malum, huc contenderemus. Ea spe igitur et fiducia carpsimus iter hoc arduum; S. Joannem, ut miseris caeteris, ita nobis his in aerumnis opem laturum, censemus.

384. His P. abbas, cum aliis qui aderant, ad pietatem motus, ut alios, liberaliter in hospitio habere curavit, et paulo post eo se conferens, cibo potuque recreatos non parum hac parvula oratione erexit: Jesu Christo, dilectissimi fratres, quiscunque casus acciderit, merito gratias agere obligamur; ea propter revocate animos; forti atque pacato animo sitis, et memineritis omnes viros egregios virtute gloriosisque factis, per varios casus per multa discrimina [Col. 0959A] rerum supera petiisse: nam patienter tolerando non regna inania, non fluxas divitias, non potentiam mox perituram, verum veram patriam, libertatem, vitamque quaerimus aeternam, quae omnia a Jesu, si duraverimus, dabuntur.

385. Caeterum, quia eo huc venistis, ut hic sospitatem integrumque recuperet sensum, paucis accipite. Mos nobis est, eos orationibus Reliquiisque conjurare, qui diabolo capti sui esse desierint, quique etiam devotione, vel dudum beneficiis a S. Joanne habitis, suis in adversitatibus languoribusque aliis quotidie, ita ut fit, devote hoc S. Mariae monasterium petierint; cum stultis autem nihil agitur: Sanctorum enim reliquias pollui putamus, si eas, quamvis egregias, si sit insanus, tangere [Col. 0959B] oscularique sit ausus [(223) 1Kb] ; quocirca, ut aliis hesterna die, ita vobis consulo urbem Florentinam petere, templumque S. Mariae Servorum suppliciter cum vobis adire: nam neque locus alter sanctior his in regionibus, miraculisque clarior; neque quisquam Sanctorum auxiliaretur, cui Virgo Maria non ferret opem.

386. Id omnes uno ore salubre utileque fore asseverantes, nostrisque orationibus supplices commendantes, postera die pariter cum ortu solis discedentes, Florentiam concessere. Eis vix civitatem ingressis, alii qui ab aede Virginis Mariae sacrata domum redibant, fiunt obviam ante portam, quaerentesque: Res satin; salvae? Minime inquiunt; quid [Col. 0959C] enim salvi est homini, vero sensu amisso? Quibus illi: In Deo spem ponere, et fideliter Virginem Mariam exorare, vestrum est. Et ut iste paulo ante insanus, jam nunc bona mente suum peragit officium, nec secus huic alteri Virginis Mariae precibus censemus eventurum. Cum ita utrinque res verbis solatoriis ageretur, conveniunt miraculo, ut fit, rei novae, qui juxta portam intus forisque aderant, homines. Re itaque cognita, quisque Virginis Mariae, sanctique Joannis praeclarissima facta verbis ad coelum ferunt, qui tot celeberrima et egregia prodigia et operati essent, et operarentur quotidie; inde illi [Col. 0960A] de plebe S. Stephani, alii ad Virginis Mariae templum, alii domum contendunt.

387. Hi itaque, ut illi superiores, a Virgine Maria impetravere facile quae petebant. Mox laeti, donis templo additis, ut sociis se jungerent, maturavere iter. Primi de industria eos morantes tardius ire: eo facilius una pontem Saevum juxta convenere. Illic repente utrinque denuo gaudium exortum est; Virginem Mariam, sanctumque Joannem pro se quisque laudare, extollere, magnificare. Quippe res mortalium ita se habent; in prosperis vel malus laetatus Deo gratias agit, Sanctosque ejus laudat. Isti igitur cum alio itinere, [quam] advenerant, domum redire, [et] vota etiam quae sancto Joanni emiserant, persolvere vellent, ne sibi caeterisque oneri essent, [Col. 0960B] inito inter se consilio, ex omni numero quatuor maxime impigros eligunt, et eos ad nos cum mandatis et donis mittunt. Illi itaque, ubi ad istud S. Mariae monasterium venere, nos cupidos, reique exitum exspectantes, acta edocent, ut statim precibus Virginis Mariae et S. Joannis in sensum bonum redierit ille; ut redeuntes suis occurrerint; ut incolumis ille alter; ut sua venit vota persolvere. His auditis, Jesu et Virgini Mariae matri ejus, quae sua solita pietate deserit neminem, gratias egimus. Postera die, Missis ex voto eorum celebratis, in patriam contendunt suam.

388. Sed mihi, Laurenti magnifice, multa legenti, multaque audienti, videnti etiam quamplura, quae Jesus per Virginem Mariam et Sanctos suos mari [Col. 0960C] terraque praeclara facinora ac prodigia fecit, constat non tantum Sanctorum meritis quam mortalium fide haec patrata esse: nam, ut sacra nos carmina edocent, credenti bonoque corde exigenti impossibile nihil; imo facile omnia impetrare quivis fidelis posset. Haec a me in calce horum miraculorum breviter perstricta sunt, ut eorum infidelitatem, seu, rectius dicam, insolentiam perfringam, qui, ut Crispus [(224) 1Kb] ait, quae sibi facilia factu putant, aequo animo accipiunt; super ea, veluti ficta pro falsis ducunt. Vale vir magnanimis diu felix, nosque in tuis secundis rebus respice [(225) 1Kb] .



APPENDIX




[Col. 0961]
DE TRANSLATIONE CRUCIFIXI, QUI S. JOANNI GUALBERTO CAPUT INCLINAVIT.
Ex libro ms. Actorum Congregationis Vallis Umbrosae signato ad extra littera N, a pag. 137 usque ad 145.

[Col. 0961A] 1. In Commentario praevio num. 19 promisi me hic daturum solemnem miraculosi Crucifixi translationem, a D. Angelo Maria Rivola nobis submissam, qui ante eamdem ita praefatur: »Hisce praemissis (egerat antea de materia et forma crucifixae imaginis, de qua ego § 2 Commentarii praevii) veniamus ad relationem translationis, quae ex eodem libro (nempe qui in titulo hic citatur) facta est die XXV Novembris MDCLXXI, auctore, sicut concessionis, ita pariter hujus translationis, Reverendissimo Patre D. Theodoro Baldini a Castilione Florentino, qui tunc temporis erat Abbas Generalis Congregationis Vallis Umbrosae. Verba autem quibus in eodem libro a pag. 137 usque ad 145 refertur hujusmodi translatio, sunt sequentia.« Hactenus sunt verba laudati D. [Col. 0961B] Angeli, post quae addit ea quae sequuntur, ex Actis Vallumbrosanis desumpta.

2. »Rebus hisce completis, plenaque partium satisfactione peractis, Serenissimus ac Reverendissimus princeps Cardinalis, protector noster, non contentus magnam pecuniarum vim pro solemnitate peragenda erogasse, jussit insuper ut suis sumptibus tota crux argentea tela, quam lamam vulgo appellant, convestiretur; vestem autem ad morem Graecorum, instar scilicet dalmaticae diaconalis aptavit D. Ferdinandus Tacca praefatus. Mane diei XXIV Novembris, pridie quam solemnis translatio fieret, Pater Generalis una cum dicto D. architecto Tacca, et aliquot ex nostris patribus ad ecclesiam S. Miniatis se contulit, ibique crucem, ad terram [Col. 0961C] prostratam, et alteri tabulae superpositam, veste illa vestivit, ibique eo modo aptatam reliquit, commodiori tempore asportandam ad ecclesiam S. Nicolai ultra Arnum intra Florentiam, cujus ecclesiae rector jam a Serenissimo et Reverendissimo principe Cardinali protectore jussus fuerat ut ad nostri Patris Generalis nutum imaginem dictam reciperet, nobisque, ubi necessitas postularet, manum praeberet. Interea de mandato Serenissimi magni Ducis, et ex permissione supremi consiliariorum senatus, per publicos civitatis praecones pompa solemnissima edictum est hujusce solemnis translationis festum in sequentem diem XXV, datis etiam pro eadem die induciis etiam debitoribus camerae ducali. [Col. 0961D] Pridem etiam schedulis ad ecclesiarum valvas et reliqua publica urbis loca affixis populus invitatus erat, et omnes viri nobiles, datis ad eos litteris, ut [Col. 0962A] ad translationis processionem dignarentur intervenire, etiam fuerant invitati.

3. »Vespere itaque ejusdem diei Martis XXIV, sub primam noctis horam, aperta de mandato Serenissimi porta ad S. Miniatem, praefatus Reverendissimus Pater, assumptis secum aliquot ex sacerdotibus nostris, ad ecclesiam S. Miniatis perrexit, atque inde, ad praesentiam Illustrissimi Domini Ugoccionis praedicti, abstulit sacrosanctam imaginem sic vestitam, eamque omni majori veneratione, praecedentibus aliquot confratribus societatis S. Isidori de Planitie Ripulensi cum cereis facibus accensis et aliquot ballistariis, quos vulgo bombarderios vocant, patres praedicti, manum admovente eodem Reverendissimo, ad ecclesiam S. Nicolai praedictam asportarunt, [Col. 0962B] unde mane diei sequentis facienda erat solemnis translatio ejusdem imaginis ad nostram Vallumbrosanis desumpta.

4. »Dum hujusmodi privata translatio nocturno tempore fieret, Patres Minores S. Francisci de observantia, conventus S. Francisci ad montem, solemni campanarum pulsatione, et genuflexionibus extra conventum egressi, sacram imaginem sunt venerati. Sed id etiam silentio praetereundum non est quod, tametsi, concursus vitandi studio, tempus nocturnum pro hujusmodi translatione privata electum consultissime fuerit, fieri nihilominus non potuit quo minus devotissimus populus ad Christum praetereuntem turmatim accurreret e vicinioribus vicis, et e fenestris etiam, quas lampadibus et lucernis [Col. 0962C] illuminaverant, copiosissima tum virorum tum mulierum multitudo sacram imaginem veneraretur. Sed heu! quot lacrymae, quot suspiria e devoti populi cordibus erumpebant! Quodvis vel durum dirumque cor ejusmodi cordis contriti certissima testimonia in ferventissimas lacrymas resolvere valuissent. Imo etiam subauditum est quamplurima monialium monasteria, apud quas hujusmodi translationis fama pervenerat, summa domus fastigia conscendisse, ut sic vel e longinquo ex intimis praecordiis sponso coelesti devotionis obsequia exhiberent.

5. »Placet etiam hic litteris consignare specialissimum favorem, quem Illustrissimus et Rev. Dominus D. Franciscus Nerlius, archiepiscopus Florentinus, [Col. 0962D] ad instantiam Illustrissimi et Rev. Domini D. Philippi Soldanii, Fesularum episcopi, et Serenissimi ac Reverendissimi Principis Cardinalis protectoris [Col. 0963A] nostri, auditoris, ac de Congregatione nostra optime meriti, nobis impertitus est. Nam cum consideratum fuerit, in insignem solemnitatis decorem cessurum, si abbates, qui processioni interessent, mitra uterentur, placueritque hujusmodi consideratio D. Cardinali protectori, et praedicto episcopo, Celsitudini suae Reverendissimae auditori, scripsit hic ea de re Romam ad praefatum Illustrissimum archiepiscopum, qui, ad ejus efficacissimas instantias inclinatus, permisit abbatibus, processioni praedictae interfuturis, mitrae usum; atque hujusmodi permissionis litterae, ab archiepiscopo ad episcopum datae, Florentiam eadem die XXIV a tabellario Januensi delatae sunt, et ab Illustrissimo episcopo statim Generali nostro participatae, qui summa animi [Col. 0963B] exsultatione ejusmodi nuntium excepit, atque Patribus omnibus publicavit.

6. »Ubi sacrosancta imago in praedictam S. Nicolai ecclesiam delata fuit, est collocata super thensa ibidem parata, atque aptata in modum lecti portatilis, apposito desuper conopeo pretiosissimo circa latera, et in anteriori parte aperto, ut sacra crux, intus erecta, posset a populo conspici, dum sequenti mane solemniter deferretur. Totam autem noctem illam arserunt cerei circa imaginem, ad cujus item custodiam quatuor ibi relicti fuerant sacerdotes ex nostris, cum totidem ballistariis. Jam autem ad solemnem processionem devenimus.

7. »Mane itaque diei XXV, hora XV, in quam statuta erat processio, serenissimo quidem praeter [Col. 0963C] spem coelo, sed gelidissimo, Reverendissimus Pater Generalis cum aliquot senioribus Patribus ingressus est ecclesiam S. Nicolai praedictam, in qua erat sacrum depositum, eoque delata paramenta sacra pro abbatibus et ministris jubebat excipi, et in ecclesiam introduci a ballistariis, qui tunc temporis una cum multis Helvetiis militibus ecclesiae portas custodiebant, ne frequentissimus populus, eo accurrens, irrueret. Placuit etiam Serenissimo D. Cardinali protectori, ut huic ecclesiae, tum ecclesiae S. Trinitatis (in quam nulli ante processionem patuit ingressus) assisterent Illustrissimi Domini Franciscus Maria et Carolus Ventura Del Nero, fratres germani ex baronibus Porciliani, et Celsitudinis suae Reverendissimae [Col. 0963D] familiares, viri nobilissimi sane, et perquam humanissimi, Illustrissimus quidem D. Franciscus Maria astitit ecclesiae S. Nicolai; Illustrissimus vero D. Carolus Ventura ecclesiae S. Trinitatis, cui etiam in subsidium fuerant assignati plures Helvetii milites, ut de ecclesia S. Nicolai superius est dictum.

8. »Eadem hora XV S. Miniatis arx quamplurimis bombardarum ictibus novo Christi Redemptoris triumpho plausum fecit; ad quod signum tota civitas ad ecclesiam S. Nicolai, unde inchoanda erat processio, convenit. Nos autem cum PP. Cassinensibus, PP. Cisterciensibus, et PP. Caelestinis congregati sumus in ecclesia S. Gregorii ad plateam Mozziorum. Ex nostris autem, tum abbatibus, tum monachis et conversis, quamplurimi ex vicinis monasteriis [Col. 0964A] convenerunt, ut in longius quam fieri posset, extenderetur processio. Invitavimus vero praedictos monachos Cassinenses et alios, quia similem gestant nostrae cucullam; nec enim livraeo varioque amictu faciendam duximus processionem, fore ut magis placeret et magis congrueret uniformitas, arbitrati.

9. »Dato itaque processionis signo ad XVI horam, hoc ordine coeptum est. Primo ex ecclesia praedicta S. Gregorii, ubi adunatio facta fuerat, discessit vexillum S. Trinitatis, post quod incedebant omnes praedicti monachi cum face cerea Veneta accensa: media quidem via incedebant bini; eos autem a dextris et a sinistris comitabantur famuli virorum nobilium item cum cerea face accensa. Faces autem [Col. 0964B] accensae tum monachorum tum dictorum famulorum et aliorum saecularium erant numero circiter bis mille.

10. »Processio autem sic ordinata ex dicta ecclesia S. Gregorii transibat ante ecclesiam S. Nicolai; procedebat vero per viam quam dicunt Fundacium S. Nicolai; inde autem per viam Bardorum pervenit ad Pontem veterem et ad columnam et plateam S. Felicitatis, ubi erant duodecim clerici dictae ecclesiae cum cereis facibus accensis, qui, jussu dominae abbatissae ejusdem monasterii et ecclesiae S. Felicitatis, exspectata imagine sacra, eam sunt comitati usque intra ecclesiam nostram. A dicto loco S. Felicitatis per viam Guicciardinorum pervenit processio ad plateam et palatium Pittorum, residentiam [Col. 0964C] Serenissimi magni Ducis et reliquorum Serenissimae Mediceae familiae principum et inde ad ecclesiam et monasterium monialium S. Petri martyris, unde tandem per viam Maii pervenit ad pontem et intra ecclesiam S. Trinitatis.

11. »Sed notandum quod immediate post vexillum et ante monachos incedebat societas S. Isidori, superius nominata, quam componebant ducenti et triginta confratres omnes discalceati (ut mos est eorum processionibus interesse) et singuli cum cerea face accensa; ea vero devotione et modestia incedebant ut admirationi, aedificationi et exemplo essent universo populo Florentino. Post monachos cucullatos et binos incedentes ordine superius descripto, [Col. 0964D] incedebant turmatim quamplurimi viri nobiles cum facibus cereis accensis. Hos sequebantur bini, numero triginta septem Patres, paramentis albi coloris induti, qui hoc ordine incedebant. Primo octo Patres Vallumbrosani, Camerarii, Lectores, Magistri et Priores cum dalmaticis et facibus cereis accensis; subsequebantur alii octo nostri Patres, Abbates titulares et Priores titulares cum planetis et facibus cereis item accensis, infra quos omnes, et a lateribus eorum incedebant plures viri nobiles cum cereis facibus accensis.

12. »Succedebant deinde duodecim abbates cum pluviali et mitra, decem quidem Vallumbrosani, id est P. D. Cherubinus Orellius, Abbas titularis; P. D. Petrus Meliorottus, Abbas titularis, et eremita [Col. 0965A] cellarum Vallis Umbrosae; P. D. Victorius Lapinius, Abbas S. Christinae, P. D. Theophilus Coppa, Abbas Susinanae; P. D. Maximus de Castro, abbas S. Reparatae de Marradio; P. D. Felix Floravantes, Abbas abbatiae Pistorii; P. D. Alamannus Borghius, Abbas S. Pancratii Florentiae; P. D. Alexius Meliorius, Abbas S. Trinitatis Florentiae; P. D. Placidus Jorius, Abbas Passiniani; P. D. Camillus della Torre, Abbas Vallis Umbrosae: ultimi duo erant P. Abbas Caelestinorum, et P. D. Anselmus Campionius, Abbas abbatiae Florentinae Patrum Cassinensium. Abbas Cisterciensium non intervenit. Ultimo tandem sequebatur Reverendissimus P. D. Theodorus Baldinius noster Abbas Generalis, medius inter duos Patres, caeremoniarum praefectos, superpelliceo supra cucullam [Col. 0965B] indutos, eratque mitra et pluviali argentea tela confecto vestitus. Abbates autem et Generalis praedicti non deferebant manibus cereas faces, ut reliqui patres, sed eas ferebant DD. ephebi Serenissimi magni Ducis, quos vulgo pagios vocant, qui hinc inde circa Abbates astabant.

13. »Sequebatur deinde thensa seu machina, supra [quam] intra conopeum albi coloris collocabatur sacra imago; portabatur vero ab octo ex nostris sacerdotibus dalmatica albi coloris indutis: quae cum ex ecclesia S. Nicolai educeretur, salutata fuit quampluribus ictibus ignitorum tormentorum; tunc autem jam pervenerat vexillum ad ecclesiam S. Trinitatis; excepta etiam fuit sub baldachino ecclesiae Metropolitanae, cujus hastilia deferebant octo viri [Col. 0965C] nobiles, quibus alternis vicibus per aliquantulum viae spatium alii octo viri nobiles succedebant usque ad clivum pontis S. Trinitatis prope ecclesiam, unde usque intra ecclesiam deportarunt baldachinum octo senatores; omnes autem viri nobiles, qui hujusmodi pietatis obsequium exhibuerunt, fuerunt numero centum et sexaginta, senatoribus praedictis non computatis.

14. »Sacram imaginem circumdabant septuaginta musici de capella ejusdem ecclesiae Metropolitanae, et tibicines, qui vicissim cum musicis ad egressum ecclesiae S. Nicolai et per viam Christo Jesu triumphanti canebant. Octo item alii tibicines, equo insidentes, praecesserunt universam processionem tubis alternatim per totam viam canentes, et dulcisonis [Col. 0965D] modulis populum ad laetitiam et devotionem excitantes. Sacram imaginem hoc modo portatam sequebatur Illustrissimus D. eques de Ugoccionibus provisor, et magistratus artis mercatorum. Deinde vero sequebatur innumera populi et nobilium multitudo, quae populabat omnes processionis vias, quae etiam eo venustiores erant prae aulaeorum ingentis pretii varietate, quibus tum fenestrae, tum exteriores domorum parietes ornabantur.

15. »Passu lentissimo incedebat, tum quia rei majestas sic exigebat, tum quia grave machinae pondus, ut saepe saepius consisterent Patres portitores, efficiebat; qua etiam de causa populorum desiderio est satisfactum, cum hoc modo sacram imaginem pro [Col. 0966A] libito inspicere potuerint et venerari. Ubi vero ante palatium Serenissimi magni Ducis perventum est, aliquanto amplius est pausatum, ut Serenissimis principum nostrorum Celsitudinibus ad palatii moenia, pretiosissimis bolosericis rubeis apparata, genuflexis locus daretur sanctissimum Crucifixum venerandi inspiciendique, tibicinibus interim et cantoribus sacras et dulcisonas melodias concinentibus. Cum autem pervenimus ad columnam S. Felicis, in platea pausatum itidem est aliquanto, ut sacrae illae virgines monasterii S. Petri Martyris genuflexae intra monasterii portam commode possent coelestem Sponsum triumphantem conspicere et adorare.

16. »Tandem per viam Maii perventum est ad ecclesiam nostram S. Trinitatis, et dum Pontis clivum [Col. 0966B] descenderet imago, salutata est innumeris pene ignitorum tormentorum ictibus, et ante ecclesiam dulcissimis tibicinum et musicorum cantionibus. Campanae autem ecclesiae nostrae ab accessu vexilli semper pulsatae sunt, sicuti etiam campanae aliarum ecclesiarum, ante quas sanctissimus Crucifixus transibat. Cum vero thensa in ecclesiae vestibulo firmata est, cumque est sub organorum sonitu in ecclesiam importata, increbibile est, quam frequentia et quam ferventia fuerint monachorum tum caeterorum etiam suspiria et lacrymae et precatoriae voces, quae prae immenso contriti cordis affectu, et prae summa inventi thesauri laetitia fundebantur.

17. »Ecclesiae frontispicium [quamvis], ut quod est opere Corinthio constructum, alioquin sit elegantissimum, [Col. 0966C] elegantius et pulchrius apparebat prae tribus magnis pictis tabulis, claro obscuro elaboratis, ibidem appensis, quae repraesentabant tres historicos casus sancti nostri institutoris Joannis Gualberti: nam supra majorem et mediam portam ecclesiae pendebat picta tabula, duabus aliis aliquanto major, auctore D. Pallonio, perquam eleganti pictore, quae exhibebat sacram crucem, se totam et caput inclinantem S. P. N. Joanni Gualberto, amictu militari induto, subtus quam tabulam in alia quadam pendente ovalis figurae tabula inspiciebatur sequens inscriptio, quam simul cum duabus aliis in animi erga Congregationem nostram propensi tesseram composuerat Illustrissimus et Reverendissimus Dominus D. Opicius Pallavicinus, Genuensis patricius [Col. 0966D] et archiepiscopus Ephesinus, atque apud Serenissimum magnum Ducem Nuntius Apostolicus, et vir in omni scienta et varia eruditione sane clarissimus et exercitatissimus:


CRUCEM, CAELESTIS MAGISTRI CATHEDRAM, EX QUA ITERUM DOCUIT INIMICOS DILIGERE, QUOD NASCENS, VIVENS, MORIENS, PATRAVERAT, CONGREGATIO VALLIS UMBROSAE, SUPER HUNC ANGULAREM LAPIDEM AEDIFICATA, COSMO III PRINCIPE OPTIMO FAVENTE, FESTIVA POMPA FAUSTOQUE OMINE EXCIPIT, PERPETUAM AUSPICATA FIRMITATEM SUO JUNCTA FUNDAMENTO.

18. »Aliae duae pictae tabulae, quae erant ex manu [Col. 0967A] D. Caesaris Dandini, aequa proportione supra dexteram et sinistram portas ecclesiae pendebant, quarum illa quae pendebat supra dextram portam ad sinistram intrantibus, exhibebat S. Joannem inimico veniam dantem, apposita in simili ovali figura inscriptione sequenti ejusdem auctoris:


NOVUM FORTITUDINIS EXEMPLAR JOANNES GUALBERTUS VICTORIAM RENUENS, QUA VINCAT INERMEM, HOSTEM SIBI PAREM AGGREDITUR, SCILICET SEIPSUM: CONSTANTER VINCIT PARCENDO SUPPLICI, GEMINOS SIBI PARANS TRIUMPHOS IN VENIA HOSTI DATA, IN SUI VICTORIA.

[Col. 0967B] 19. »Sinistram ecclesiae portam, quae est ad dextram intrantibus, similis picta tabula exornabat, quae exhibebat S. Joannem, propriis sibi manibus ante altare comas tondentem, assumentemque monachalem amictum, quem patris metu monasterii Abbas illi negaverat. Ad calcem autem ejusmodi pictae tabulae in alia figura ovali pendebat inscriptio sequens ejusdem Illustrissimi et eruditissimi, et nunquam satis laudati auctoris:


QUEM SE MAJOREM SUI VICTORIA FECERAT, UT VERE REDDERETUR MAGNUS, HUMILIS AMICTUS TEGIT, CUJUS SUB UMBRA LATENS VICTOR SUI, HUMILITATE VINCITUR. [Col. 0967C] GUALBERTUM IGITUR ADMIRARE, DUM PARCIT, VINCIT, VINCITUR, EX AEQUO MAXIMUM.

20. »In intercapedinibus harum pictarum tabularum, atque reliquo, tota variis et pulcherrimis paramentis cooperta erat facies templi: in quod importata thensa atque ad scalas presbyterii deducta, inde per plures nostros praelatos sublata sanctissima crux, quae tandem opere D. Ferdinandi Tacca, excellentis architecti praenominati, elevata est ex parte interiori chori, et collocata intra tabernaculum inauratum et elegantissime elaboratum a D. Carolo Poccetto caelatore, et aptatum et immobiliter firmatum supra arae maximae epistylia; quod quidem dicto altari, tum toti ecclesiae non modicam [Col. 0967D] pulchritudinem affert.

21. »Stabilita itaque cruce atque in eum modum aptata, ut bene posset ejus veneranda facies sola discooperta, et lucidissima crystallo obtecta, inspici a populo, qui nihil adeo anxie cupiebat, incepta sunt duobus exquisitissimorum musicorum choris Missarum solemnia, quae, diacono et subdiacono et ministro et clericis inservientibus, celebravit P. Abbas D. Petrus Meliorottus, eremita Cellarum Vallis Umbrosae, in quem, ut eximiae bonitatis virum, simul atque in crucem sanctissimam collineabant populi devotissimi obtutus. Missa autem fuit de passione Domini, et cum usu mitrae. Terminavit autem in horam diei XX semper cum elegantissima [Col. 0968A] musica, quae item eodem modo fuit eadem die ad Vesperas, et ad Missam, et Vesperas duorum sequentium dierum, XXVI videlicet et XXVII; quibus item eadem Missa ab eodem Abbate eremita et eodem modo cantata est; sed hora magis competenti quam die illa prima, in qua non ante potuit Missarum solemnium functio terminari, quia in solemnissima illa processione multum temporis insumptum est.

22. »Tota ecclesia paramentis nigris et albis obtegebatur, qui elegantissimus, et rei, quae agebatur, maxime condecens apparatus pulcherrimo evasit aspectu. Ara maxima, super quam collocatus erat sanctissimus Crucifixus, ornamento sumptuosissimo aptata erat, atque argenteorum candelabrorum numerosissima [Col. 0968B] supellectile ditata; super qua etiam, ut, item circa ecclesiam candelae numero trecentae triginta ingentis ponderis tres dictos dies continuos a summo mane ad usque mediam noctis horam absque intermissione arserunt.

23. »Statutum fuerat ut omnibus hisce tribus diebus a viris doctissimis de S. P. N. Joanne Gualberto ad populum concio haberetur; sed, cum consultissime fuerit animadversum, primam solemnitatis diem fore impediendam prae longiore processionis mora, ut rei probavit eventus, in reliquos duos dies duntaxat concio decreta est; quarum quidem primam, die videlicet XXVI, mane ante Missam solemnem eruditum tersique styli panegyricum [habuit] Pater de Paulicellis, clericus regularis [Col. 0968C] Theatinus; qui etiam inter concionandum publicavit indulgentias, a summo Pontifice Clemente X concessas nostrae ecclesiae sanctissimae Trinitatis per tres dies a die XXVII, in quam prima vice statuta erat sacrae imaginis Crucifixi translatio; neque, facta nova ejusmodi translationis determinatione in diem XXV, rescribendi Romam sese obtulit occasio. Unde indulgentiae praedictae pro diebus XXVII, XXVIII et XXIX, quarum duabus ultimis fuere quidem indulgentiae, non tamen publicae adorationi exposita erat et discooperta sacra imago, quae, cum tribus tantum diebus aperta et exposita fuerit, ad vesperam diei XXVII cooperta et clausa est; quae dies a die XXV praedicta, erat tertia et peremptoria.

[Col. 0968D] 24. »Die XXVII eruditissimum ac devotissimum panegyricum ad populum habuit P. Lector Cherubinus de Bibena, ordinis Minorum S. Francisci de observantia; qui quidem panegyricus, licet stylo planiore compositus fuerit, quia tamen rei erat magis aptatus, majoremque habuit in sacro oratore, alioqui celeberrimo, energiam, auditoribus magis placuit, dignusque est judicatus qui paucis interjectis diebus in lucem publicam ederetur, insignitus nomine Reverendissimi P. D. Theodori Baldinii, Congregationis nostrae Abbatis Generalis dignissimi, cujus tandem studio et operae referre debemus acceptum tam insigne beneficium concessionis nobis universaeque nostrae Congregationi a Serenissimo [Col. 0969A] magno Duce factae de sacrosancto illo sanctissimi Crucifixi pignore.

25. Tribus praedictis diebus innumera populi, nedum Florentini, sed e pagis etiam et locis vicinis ad ecclesiam nostram sanctae Trinitatis convenit Christum Dominum crucifixum adoratura multitudo. Solemnitatem etiam honoraverunt Illustrissimi DD. Nuntius, et Episcopus Fesulanus praenominati, qui Missam in ara maxima ad sanctissimum Crucifixum celebraverunt; ac tandem nostrorum principum et principissarum Serenissimae Celsitudines, quibus ob insignes favores, Congregationi nostrae collatos, plurimum debemus; fusuri semper ad omnipotentem Deum pro ipsarum conservatione et prosperitate ferventissimas preces.

[Col. 0969B] 26. Clausum tandem est in tabernaculo super aram maximam collocato sacrum pignus, et ex duabus diversis clavibus una penes Magistratum artis mercatorum residet, alteram retinente Abbate sanctissimae Trinitatis. Verum cum ara maxima dicta sit familiae nobilissimae de Gianfigliazzis, haec institit, ut aliqua fieret publica et authentica cautela, qua declararetur, monachos vel monasterium S. Trinitatis, aut alium quempiam, nullum omnino jus aut dominium acquirere in aram praedictam, et nullum praejudicium inferri dictae illustrissimae familiae; quod quidem quia certe justissimum et congruentissimum, ita peractum est publico instrumento, ut exponebatur et petebatur a dictis Illustrissimis Dominis Gianfigliazzis. Quod instrumentum, [Col. 0969C] sicuti et aliud celebratum cum Magistratu artis [Col. 0970A] mercatorum, huic narrationi annexuissem, si post mille instantissimas supplicationes tandem obtinuissem. Videantur itaque in protocollis D. Caroli Novellii, notarii, vel in libris monasterii sanctissimae Trinitatis, ad quos lectorem remitto. Haec sunt, quae ad futuram rei memoriam potui litteris consecrare de tota serie concessionis, et etiam solemnissimae translationis sanctissimi Crucifixi, cui laus et honor et gloria et potestas et imperium in sempiterna saeculorum saecula.

27. Ut autem constet hanc translationis narrationem ex citatis saepe Actis Vallumbrosanis fideliter et authentice excerptam esse, testimonium D. Angeli Mariae Rivola, qui post Crucifixi translationem, jani a nobis exhibitam, ita scribit: Suprascripta omnia, [Col. 0970B] quae in libro manuscripto Actorum Congregationis Vallis Umbrosae signato ad extra littera N, a pag. 137, usque ad 145 expressa asseruntur, ego infrascriptus, pro Actis intra eamdem Congregationem vigore Apostolicorum privilegiorum Cancellarius et Notarius publicus, ex eodem libro descripto per Patrem S. T. M. D. Valentinum Calzolavi, ejusdem Congregationis hieromonachum, et pro Actis intra eamdem Congregationem pariter Cancellarium et Notarium publicum, de verbo ad verbum hic fideliter transcripsi . . . . . et in fidem propria manu scripsi et subscripsi ad laudem Dei. Ex Abbatia S. Bartholomaei de Ripulis prope Florentiam hac die XVI Augusti MDCCXXI.


D. Angelus Maria Rivola, monachus sacerdos [Col. 0970C] Congregationis Vallis Umbrosae.




[Col. 0969]
S. JOANNIS GUALBERTI PRECES.
(Apud Boll. Julii tom. III, die 12, pag. 322.)
(G)*





[MONITUM.]

Sanctum nostrum varia scripsisse, quae aut perierunt aut latent, colligo ex Andrea Januensi in Vita cap. 18, ubi sic habet: Collegit plurima sanctorum Patrum capitula, dicta, doctrinam et exhortationes, ex quibus adversus Simoniam universos instruebat et armabat, quatenus illam non solum refugere, verum etiam possent impugnare. Idem testatur Hieronymus Radiolensis libro De vita solit. cap. 17, his verbis: Joannes noster tum scito et gravi sermone, tum epistolis per amplam Italiam conscriptis, schismaticos, infideles, et pecunia corruptos reprehendebat et acriter damnabat et pari modo domi forisque insectabatur. Quin imo Eudoxius Locatellus, apud Franchium lib. VII, pag. 165, citatus, asserit gloriosum Patrem S. Joannem divina virtute subito tantam acquivisse scientiam, ut doctissimum sanctissimumque latinarum epistolarum librum composuerit. Nobis jam tantum duae supersunt epistolae. Prima ad Herimannum Volatrensem, id est Volaterranum episcopum, quae a B. Attone brevitatis ergo omissa refertur a B. Andrea in Vita num. 74. Altera, quam S. Pater jam morti propinquus de fraterna charitate dictavit, habetur apud eumdem Andream num. 112. Haec pauca de illius scriptis; nunc ad ejus preces pergimus.

Anno 1698 D. Germanus Ruini sacrista Vallumbrosanus dedit ad Papebrochium litteras, quas hic praemitto, rescissis laudibus, quibus nos immerentes cumulat. Itaque in earum parte, quae ad rem praesentem spectat, ita loquitur: Quoniam mei muneris est antiqua sanctorum nostri ordinis Vallis Umbrosae gesta inquirere, et diligenter investigare ad Dei laudem ejusque servorum, operae pretium duxi, accedente insuper beneplacito reverendissimi P. Generalis D. Venantii Simi Tomani, circa vetustissimum Manuale manuscriptum, quo usus est S. Joannes Gualbertus abbas institutor, ejusque beati discipuli, paternitati tuae admodum reverendae aliquid sincere scribere. Hoc igitur sacrum Manuale, quod asservatur inter alias reliquias in sanctuario Vallis Umbrosae, uti videre est, etiam vidit R. P. Mabilio monachus S. Benedicti, ut apparet ex suo Itinere Italico, fol. 183, continet plures ac pias orationes et documenta, quae licet sint forsan et aliorum sanctorum Patrum, tamen quia historice tenemus illas recitasse S. Joannem Gualbertum et dicta dedisse etiam documenta [Col. 0971] suis sociis, ut ex nostris historicis apparet, ideo haec sua eximia gesta, ne in umbris amplius delitescant, rogamus suppliciter, ut hoc breve spirituale exercitium orationum a me sincere collectum theologi eximiae societatis tuae in lucem istic edant ac benigne ad Acta Sanctorum inserant sive in annotationibus ad diem 12 Julii; de quo et gratias agemus singularissimas.

Libenter humanissimi viri petitioni annuimus, et totius ordinis, quem intime veneramur, desiderio satisfacturi hasce preces et documenta hic subjungimus. Igitur D. Germani Ruini ecgraphum sic habet.


[Col. 0971A] Manual. pag. 1.

Imitemur sanctam Ecclesiam, cujus et membra sumus.


Manual. pag. 1.

Cum a somno evigilas, crucis signum + in labiis impinge.


Manual. pag. 1.

Ego te toto corde et ore confiteor et adoro Patrem et Filium et Spiritum sanctum, trinum in personis et unum in substantia.


Fol. 1.

Oratio Dominicalis. Credo.


Ex Breviculo S. Joan. Gualberti ms.

Ego Joannes credo et confiteor fidem, quam sancti apostoli praedicaverunt, et sancti Patres in quatuor [Col. 0971B] conciliis confirmaverunt.


Ex Breviar. S. Joan. Gualberti ms.

Invoco Patrem et Filium et Spiritum sanctum, ut sit super me signum crucis et defendat me a malis operibus. Signaculum sanctae crucis sit super me diebus ac noctibus.


Ex Manual. fol. 2.

Gratias tibi ago, infinita misericordia, Domine Deus omnipotens, qui me per aquam sacri baptismatis et renovationem sancti Spiritus ab originalibus vinculis expedisti. Gratias tibi ago, qui me in te credere recte fecisti, et tuorum me fidelium numero sociare dignatus es.


Ex Manual. fol. 2.

Domine Deus omnipotens, aeterne et ineffabilis [Col. 0971C] sine fine atque initio, quem in unum in Trinitate et trinum in unitate confitemur, te solum adoro, te laudo, te benedico, teque glorifico, tibique, misericors et clemens, gratias refero, qui me exutum nocte perfidiae et erroris, participem fieri tribuisti gratiae tuae. Perfice, quaeso, Domine, coeptum in me opus misericordiae tuae. Dona mihi tempus cogitare, loqui et agere quae placita sunt tibi, et gratuita me ubique pietate custodiens, fac me indignum et miserum ad tuam pervenire visionem. Amen.


Ex Manual. fol. 11.

Gratias tibi ago, omnipotens Pater, qui me dignatus es in hac nocte custodire. Deprecor clementiam tuam, piissime Domine, ut concedas mihi diem venturum [Col. 0971D] sic peragere in tuo sancto servitio, in humilitate et discretione, qualiter tibi complaceat servitus nostra; et praesta mihi hodie cum summa patientia tibi gratum exhibere servitium.



ORATIONES DIVERSAE.



PRO SENSUUM CUSTODIA ORATIO.


Ex Manual. fol. 11.

Mecum esto, [Domine] Sabaoth, mane cum surrexero; [Col. 0972A] intende in me et guberna actus meos et verba mea et cogitationes meas. Custodi pedes meos, ne circumeant domum otiosi, sed stent in oratione. Custodi manus meas; sint purae, mundae et elevatae sine ira et disputatione. Custodi os meum, ne loquatur vana, ne fabuletur saecularia, ne detraham proximo meo, ne invitem alios ad vanum eloquium, sed semper sim promptus ad laudem, tardus ad iram. Custodi aures meas, ne audiant detractionem, nec mendacium, nec verbum otiosum; sed aperiantur quotidie ad audiendum verbum Dei, ut tota die transeam in tua voluntate. Custodi oculos meos, ne videant vanitatem. Dona mihi timorem tuum, Domine, cordis compunctionem, mentis humilitatem, conscientiae puritatem, ut coelum aspiciam, [Col. 0972B] terram despiciam, peccata odiam, justitiamque diligam in saecula saeculorum. Amen.



ORATIO AD JESUM.


Ex Manual. fol. 12.

Pie exaudibilis Domine Jesu Christe, exaudi me indignissimum peccatorem per interventum et meritum beatae et gloriosae semper Virginis Mariae Genitricis tuae et omnium civium supernorum, Ecclesiae tuae catholicae fidem auge. Pacem tribue Papae N. et omni huic Congregationi, consanguineis quoque nostris et principibus Christianis atque tua mihi charitate conjunctis. Etiam sua nobis munera largientibus, persequentibus et calumniantibus nos, omnibus, qui pro nobis implorant nomen sanctum [Col. 0972C] tuum, vel qui pro se nos miseros apud tuam clementiam supplicare voluerunt; nobis quoque peccatoribus remissionem et indulgentiam omnium tribue peccatorum. Infirmis salutem, lapsis reparationem, navigantibus et iter agentibus, iter prosperum et salutis portum; afflictis et tribulatis gaudium; oppressis relevationem; captivis, vinctis et peregrinis absolutionem et ad patriam reversionem propitius concede.



ORATIO.


Ex Manual. fol. 18.

Universis gradibus, qui in fide sanctissimae Trinitatis in Ecclesia tua catholica communiter continentur, miserere, clementissime Deus. Propitiare omnibus in quibuscunque necessitatibus atque miseriis [Col. 0972D] constitutis, et universo populo tuo Christiano, quem pretioso sanguine redemisti.



ORATIO.


Ex Manual. fol. 30.

Reple corda nostra fide, spe et charitate, obedientia et humilitate atque patientia, et fac nostrum rectorem secundum cor tuum, ut faciat voluntatem tuam ad salutem suam et nostram. Amen.



ALIA ORATIO.
[Col. 0973A]

Fol. 18.

Tribue, Domine, quaesumus, omni sexui inuniversae aetati atque conditioni ordinis Christiani mandatorum tuorum custodiam et suorum omnium veniam delictorum et nobis miserere. Amen.



ALIAE QUAEDAM PIAE ORATIONES



ORATIO PRO CONTEMPLATIONE COELESTIS PATRIAE.


Ex Manual. fol. 4.

Admonet nos B. Apostolus dicens: Si consurrexistis cum Christo, quae sursum sunt quaerite, ubi Christus est in dextera Dei sedens; et iterum: Nostra autem conversatio in coelis est. Lugeamus in hac calamitoso itinere, quamdiu exsulamus a patria. Transcendamus contemplationis pennulis cuncta, [Col. 0973B] quae coeperunt ex tempore et cum tempore finiuntur, et ad illam totis desideriis patriam mente volitemus, ad quam in tempore pergitur, sed sine tempore vivitur. Ad accendenda igitur nostra desideria, hos quinque canamus spiritu et mente quotidie Psalmos: Sicut cervus desiderat ad fontes aquarum, ita desiderat, etc. Judica me, Deus, et discerne causam, etc. Te decet hymnus, etc. Quam dilecta tabernacula tua, Domine, virtutum, etc. Voce mea ad Dominum clamavi, etc.


Ex Manual. fol. 4.

Post orationem Dominicam isti psalmi sunt suppliciter decantandi: hi etiam in tribulatione mentem consolantur et sublevant: Usquequo, Domine, oblivisceris me in finem, etc. Deus, Deus meus, respice in [Col. 0973C] me, etc. Deus, in nomine tuo salvum me fac, etc. Miserere mei, Deus, quoniam conculcavit me homo, etc. Deus in adjutorium meum intende, etc. Eripe me, Domine, ab homine malo, etc. Domine Deus salutis meae, etc.



POST MODULATIONEM PSALMORUM ORATIO.


Ex Manual. fol. 32.

Liberator animarum et mundi Redemptor Jesu Christe, Domine Deus aeterne, Rex immortalis, supplico ego peccator immensam clementiam tuam ut per modulationem psalmorum, quos ego miser indignus cantavi, liberes animam meam de peccato et abstollas cor meum de malis et pravis et perfidis cogitationibus et auferas corpus meum a servitute peccati, et repellas a me carnales concupiscentias, [Col. 0973D] et eripias me de omni impedimento Sathanae et ministrorum ejus visibilium atque invisibilium et infidelium tuorum, qui quaerunt impedire animam meam.



ORATIO PRO DEFUNCTIS.


Ex Manual. fol. 20.

Ne reputes, piissime Deus, peccata quiescentium fratrum meorum, vel eorum, qui mihi conjuncti tua charitate exstiterunt, ut his, atque omnibus in tua fide defunctis digneris propitius aeternam concedere requiem. Amen.



IN TENTATIONE IMMUNDORUM SPIRITUUM CONSOLATIO.


Ex Manual. fol. 7.

Consolatur nos in tentationibus daemoniacis egregius [Col. 0974A] praedicator dicens: Fidelis autem Deus, qui non patietur vos tentari supra id quod potestis, sed faciet cum tentatione etiam exitum, ut possitis sustinere. Quo circa sciendum est, quia judicii occulti mensura est, et quando tentationis procella prosiliat, et quando quiescat. Certe, Evangelio attestante, diabolus nec manere in obsesso homine potuit nec minus invadere bruta animalia non jussus praesumpsit. Quando ergo sua sponte nocere factis ad Dei imaginem hominibus auderet? Cui si potestas summa licentiam non praeberet grassari, nec in porcos valeret ire. Nullo modo ambigendum est permissu aequissimi judicis in electos ad tempus diabolum tentandi accipere potestatem, sed misericorditer judex concedit, quod crudeliter hostis [Col. 0974B] cuperet. Hinc est quod fideli famulo de eodem Dominus dicit: Non quasi crudelis suscitabo cum. Hinc Esaias tentationibus fatigatam fidelem animam blandis consolationibus refovet, dicens: Dixit Dominus Deus tuus: Ad punctum in modico dereliqui te, et in miserationibus magnis congregabo te. Item ibi: Abscondi faciem meam parumper a te, et in misericordia sempiterna misertus sum tui.


Ex Manual. fol 7.

Cum ergo in tentationem ad tempus incidimus, priusquam in delectationis aut pravi consensus labamur voraginem, clamemus medullitus, clamemus valenter hos decantando psalmos: Usquequo, Domine, oblivisceris me in finem. Ps. Deus, Deus meus, respice [Col. 0974C] in me, quare me dereliquisti. Ps. Deus, in nomine tuo salvum me fac. Ps. Miserere mei, Deus, quoniam conculcavit me homo. Ps. Domine Deus salutis meae Ps. Deus in adjutorium meum intende. Ps. Eripe me, Domine, ab homine malo.



AD S. CRUCEM ORATIO.


Ex Manual. fol. 47.

Adesto familiae tuae, clemens et misericors Deus, ut in adversis et prosperis preces exaudias, et nefas adversariorum per auxilium S. crucis, quia in te passus est Salvator mundi, digneris conterere, ut portum salutis valeant apprehendere. Per Dominum nostrum Jesum Christum, etc.


Ex Breviar. ms. S. Joan. Gualberti prope finem.

[Col. 0974D] Invoco Patrem et Filium et Spiritum sanctum ut sit super me signum crucis et defendat me a malis operibus; signaculum S. crucis sit super me diebus ac noctibus.


Ex Manual. fol.?

Crucem tuam adoramus, Domine, et sanctam resurrectionem tuam laudamus et glorificamus: ecce enim propter crucem venit gaudium in universo mundo.



PRO CONSERVATIONE CONGREGATIONIS ORATIO.


Ex Manual. fol. 31.

Ne des, clementissime Deus, hanc congregationem in dispersionem, sed conserva eam propter nomen sanctum tuum.



ORATIO.
[Col. 0975A]

Ex Manual. fol. 3.

Exaudi me, clemens et benigne Deus, pro universis fidelibus tuis, qui nobis eleemosynas suas dederunt, nec aspicias, Domine, peccata mea, sed fidem illorum, qui nobis in fidem tui nominis largiti sunt bona temporalia: et tu, Deus, remunerator omnium bonorum, retribuere illis digneris pro parvis magna et pro terrenis promissa sempiterna, Salvator mundi, qui vivis et regnas in saecula saeculorum. Amen.



ORATIO.


Fol. 31 ibidem.

Miserere omnibus catholicis tam vivis quam defunctis, et aversos a via veritatis dignare ad te [Col. 0975B] convertere, ut te toto corde requirant. Et aeterna protectione omnes conserva, ut nullis tentationibus a te separentur. Et praesta ut mortuis prosit haec oratio servi tui ad emundationem delictorum seu levigamentum poenarum. Tu, Deus magne et terribilis, misericors et amator hominum, tu scis quidquid singulis expediat: obsecramus clementiam tuam, Domine, ut juxta voluntatem tuam fiat nobis omnibus tam vivis quam et fidelibus defunctis, Salvator mundi, qui vivis et regnas, etc.



ORATIO PRO GRATIARUM ACTIONE.


Ex Manual. fol. 2.

Gratias tibi ago, infinita misericordia, Domine Deus omnipotens, teque laudo et glorifico, qui me de aeternae mortis interitu, de poenis, et hujus carnis [Col. 0975C] cruciatibus, in quo affligi dignus sum, hactenus liberasti. Tibi ago laudes et gratias, qui me de multis mortibus, de multis opprobriis, calamitatibus et miseriis, de immanissimis diaboli laqueis, de immundis desideriis exemptum disruptis vinculis, quibus tenebar adstrictus, perducere dignatus es ad servitium tuum. Tibi ago laudes et gratias, qui me eripiens a jurgiorum procellis, das mihi servorum tuorum perfrui charitate. Quaeso, Domine Deus meus, qui mihi usque ad praesentem horam tuam misericordiam impendere dignatus es, dona mihi, toto corde, tota anima, totis viribus meis exquirere faciem tuam semper, et perduc me, misericors, ad tuam suavissimam visionem. Amen.



ORATIO AD B. VIRGINEM MARIAM.


[Col. 0975D] Ex Manual. fol. 27.

Te supplico, Virgo sancta Maria, Mater Christi immaculata, puerpera, stella maris splendida, regina coelorum digna, aula Dei munda, porta Christi conclusa, in mulieribus benedicta, super coelos exaltata, Genitrix Christi, apud Filium tuum Dominum pro peccatis meis intervenire digneris: nullus est enim in creaturis dignior te, quia ipse, qui creavit te, natus est, et perinde nullum libentius exaudit quam te. Sub tuis ergo visceribus confugio. Amen.



AD S. MICHAELEM ARCHANGELUM.


Ex Manual. fol. 27.

Obsecro te, gloriosissime Michael, princeps exercitus [Col. 0976A] angelorum, quem Jesus Dominus noster ideo voluit mortalibus manifestum fieri, ut quos ille de sub jugo daemoniacae servitutis, sanguinem suum fundendo eripuit, tu eos ab illius insidiis angelica potestate protegas et virtute orationis defendas: funde pro me quotidie preces tuas, ut donet mihi Dominus contra vulneratum superbum humilitatis fortissima arma, quibus et illi fortiter resistere valeam et Domino nostro suppliciter obedire, et societatem angelicae beatitudinis, quam ille superbiendo perdidit, dignis ego obediendo apprehendere valeam. Amen.



AD SANCTOS ANGELOS CUSTODES.


Fol. 13.

Adsit, quaeso, mihi beatorum angelorum tuorum [Col. 0976B] pia custodia, et praesta, ut apud te pro me indignissimo sanctorum tuorum agmina intercedant.



ALIA ORATIO.


Fol. 13

Angelum tuum sanctum nobis hic et ubique largire custodem et defensorem: mutuam discordantibus charitatem, infidelibus veram fidem, defunctis parentibus et omnibus in tua fide quiescentibus indulgentiam tribue delictorum.



AD APOSTOLOS CHRISTIQUE DISCIPULOS.


Fol. 29.

Omnes apostoli cum omnibus discipulis discipulabusque Domini mei Jesu Christi, orate pro me, ut abstrahat me Dominus a mundo, sicut abstraxit vos, et donet mihi sequi vestigia sua vel in extremo [Col. 0976C] agmine nostro. Amen.



AD CONFESSORES.


Fol. 30.

Obsecro vos, beatissimi confessores Christi atque doctores Cypriane, Basili, Gregori, Athanasi, Eusebi, Ambrosi, Augustine, Hieronyme, Leo, Germane, Isidore, dignamini intercedere pro me peccatore, ut concedat mihi Dominus servare quae docuistis, et in vestro me faciat consortio gratulari.



AD S. BENEDICTUM ABBATEM.


Fol. 29.

Obsecro te, beatissime Benedicte, dilecte Dei, intercede pro me servo tuo, et omni sancta hac tua congregatione et pro universis sub tuo magisterio militantibus, simul et pro omni populo Christiano, ut [Col. 0976D] purget Dominus cor et actus a cunctis vitiis. Tribuat mihi servare cuncta quae praecepit, et custodire sanctae regulae tramitem, quem me servaturum spopondi.



PRO BENEDICTIONE CELLARUM MONACHORUM ORATIONES.


Fol. 21.

Benedic, Domine, quaesumus, cellulam istam, ut qui in umbra alarum tuarum speramus, ab omnibus insidiis daemonum virtutis tuae potentia tueamur. Per Christum Dominum nostrum.


Fol. 21.

Huic cellulae, quaesumus, Domine, praesens adesto, ut caterva daemonum conterrita effugetur. Per Dominum nostrum Jesum Christum.


[Col. 0977A] Fol. 21.

Deus, quem nec spatia dilatant, nec brevitas locorum angustat, hanc cellulam, quaesumus, praesentiae tuae luce perfunde, ut tenebrarum auctor confusus abscedat. Per Dominum nostrum Jesum Christum.



PRO SILENTIO.


Ex Manual. fol. 12.

Scriptum est, affirmante Apostolo, quia vita et mors in manu linguae. Et iterum: Linguam nullus hominum domare potest. Quod ergo domare non potest purus homo, rogemus ut domet Deus et homo. Ergo ad obtinendam virtutem discreti silentii, supplici devotione hos canamus Domino psalmos: Verba mea auribus percipe, Domine. Ps. Dixi: Custodiam [Col. 0977B] vias meas, ut non delinquam in lingua mea. Ps. Domine clamavi ad te, exaudi me, etc.



ORATIO AD PATREM.


Ex Manual. fol. 3.

Deus ineffabilis institutor omnium rerum, et Domini nostri Jesu Christi Pater, qui eumdem dilectum Filium de sinu tuo misisti ad publicum nostrum suscipere nostram vitam, ut nobis donaret suam, essetque perfectus Deus ex te Patre, et perfectus homo ex matre, totus Deus et totus homo, unus idemque Christus, pastor et ovis, temporaliter mortuus, tecum in aeternum vivens; et nobis dixit: Quodcunque petieritis Patrem in nomine meo, dabit vobis; obsecro te, ut des mihi cum eodem Filio tuo te in omnibus benedicere et glorificare; quia [Col. 0977C] quorum est una substantia, unum et datum: des etiam mihi per illum et cum illo peccatorum omnium veniam, et mandatorum tuorum custodiam; dilectionem tuam et fraternum amorem; contra diabolum fortia arma, et erga fratres perfectam charitatem. Amen.



AD FILIUM.


Ex Manual. fol. 34.

Miserere, Domine, miserere, Christe, ut sanctam voluntatem tuam doceas me, ut in charitate tua enutrias me. Tu, misericordia mea, miserere mihi, ut bene rogem te. Miserere, Domine, miserere, Christe, ut dignum me facias exaudiri. Miserere, Domine, miserere, Christe, ut credam in te. Miserere, [Col. 0977D] Domine, miserere, Christe, ut cognoscam te, ut sperem in te, et ut diligam te, ut anima mea vivat in te. Amen.



AD SPIRITUM SANCTUM.


Ex Manual. fol. 34.

Miserere, Spiritus paraclitus, consolatio mea, illuminatio mea, miserere, Domine Deus.



ORATIO PRAEPARATORIA AD S. DOMINI PASCHA.


Ex Manual. fol. 2.

Donet mihi Dominus Deus timorem et poenitentiam, spem et amorem; auferat a me fermentum malitiae et nequitiae, et donet mihi continue celebrare Pascha suum in azymis sinceritatis et veritatis.



AD ACCIPIENDUM CORPUS ET SANGUINEM DOMINI ORATIO.
[Col. 0978A]

Ex Breviar. ms. S. Joannis Gualberti fol. 1

Domine sancte Pater, omnipotens aeterne Deus, da mihi corpus et sanguinem Filii tui Domini nostri Jesu Christi ita sumere, ut merear per hoc remissionem peccatorum accipere, et tuo sancto Spiritu repleri: quia tu es Deus, et praeter te non est alius, cujus gloriosum nomen permanet in saecula saeculorum. Amen.



POST S. COMMUNIONEM ORATIO.


Ex Manual. fol. 9.

Tibi, Domine, ago laudes et gratias. Custodi, Domine, in me immaculatam fidem. Tibi inclino cervicem. Tibi genua flecto. Te Dominum meum, cum sis unus in S. Trinitate, confiteor. Erue me de periculis. [Col. 0978B] Tuere me in omnibus causis. Erige me jacentem, et ea quae explere non possum, quasi sint postulata, concede. Amen.


Ex Manual . . . . . prope finem.

Talem me perpetua defensione concede servare, qualem me fieri per aquam regenerationis, Creator altissime, praestitisti, quia tua gratia redemptus sum.


Ex Manual. fol. 20.

Post decursum vero totius diei spatium cum [ad] lectulos venimus dormitum, votis omnibus rogemus Dominum cum Propheta dicentes: Illumina oculos meos, ne unquam obdormiam in morte. Neque enim melius mortuo dormit qui a vespere usque ad mane obturato ore in laudem Creatoris, non tam somno, quam lethargia depressus, resupinus stetit in lectulo. [Col. 0978C] Verum quia contra naturam est insomnem vivere hominem, illum rogemus dormituri, qui non dormitavit neque dormiet, ut satisfaciamus dormientes non voluntati sed necessitati. Canamus propterea coram lectulo Ps. VI: Domine, ne in furore tuo arguas me; congruit enim et rei et tempori. Possunt tamen continuare, sicut placet et non cedit pigritiae, Ps. XII: Usquequo, Domine, oblivisceris me in finem; et Ps. Levavi oculos meos in montes.


Ex Manual. fol. 21.

A facie impiorum, quaesumus, Domine, sub umbra alarum tuarum nos prolege, ut ad laudem tui nominis resurrecturi, te super nos vigilante, securi dormiamus. Per Dominum nostrum Jesum Chritum, [Col. 0978D] etc



ORATIO PRO PATRE ET MATRE ET OMNI PARENTELA.


Ex Manual. fol. 9.

Dominator Domine, Deus omnipotens, qui mirabiliter cuncta condidisti et tua dispositione creasti omnia; quia praecepisti dilectionem et honorem circa patrem et matrem exhibere, exaudi me, misericors Deus, clamantem ad te pro genitore meo et genitrice mea.


Ex Manual. fol. 9.

Optimum Domino quinque psalmorum propter tribulationem de percepto gaudio sacrificium. Psal. Exaltabo te, Domine, quoniam suscepisti me. Benedicam Dominum in omni tempore. Jubilate Deo, omnis terra, psalmum dicite nomini ejus. Nisi quia Dominus [Col. 0979A] erat in nobis, dicat nunc Israel. Confitebor tibi, Domine in toto corde meo, quoniam exaudisti verba oris mei. Igitur cum pius Dominus dixisset: Invoca me in die tribulationis, et eripiam te; pro ipsa ereptione quaerens a nobis laudis debitum, subjunxit statim: Et honorificabis me. Ergo cum in tentationes varias inciderimus, vel falsorum fratrum, vel saevientium daemonum, contra hostes illos divini verbi jacula intorquentes, cum illos defecisse et nos convaluisse viderimus, mox pura nostri cordis intentione oculos manusque levantes ad coelum in voce laudis et confessionis benedicamus illi, qui misit de coelo et liberavit nos et dedit in opprobrium conculcantes nos, dicamus illi concordante corde et ore ps. Exaltabo te, Domine, quoniam suscepisti me, etc.

[Col. 0979B] Docent nos SS. prophetae suis imitabilibus exemplis praevenire faciem Domini mane orationibus nostris. Et David quidem: Et mane oratio mea praeveniet [Col. 0980A] te. Isaias autem sic: Anima mea desideravit te in nocte, sed et spiritu meo in praecordiis meis de mane vigilabo ad te. Cum his ergo tribus congruentissimis psalmis vigilet ad Dominum mane et spiritus noster, oremusque in ortu surgentis aurorae, ut a luce prima in vesperum sint oculi ejus super nos, et aures ejus in preces nostras, nostrosque dirigat gressus in viam pacis, ut absque errorum scandalo gradientes, non dominetur nostri omnis injustitia. Hos ergo canamus in ipso diei initio psalmos: Verba mea auribus percipe, Domine. Clamavi in toto corde meo, exaudi me, Domine. Domine, exaudi orationem meam, auribus percipe obsecrationem meam, etc. Oratio Dominica. Credo. Symbolum S. Athanasii: Quicunque vult salvus esse. Litaniae, [Col. 0980B] etc. Et quidam V\ ex psalmis cum canticis, etc. Finit.





[NOTA.]
[Col. 0979]

An praedictae preces sint sancti Joannis Gualberti autographae, an ab eo collectae ac ab altere descriptae, aut ab illo tantum usurpatae, hactenus me latet. Saltem ob antiquitatem et sanctissimi Viri usum nobis sunt venerandae. Si mihi Manuale istud videre contigisset, facile potuissem discernere, propria ejus manu expressum, et instrumento anni 1072 subnotatum, invenerim apud Franchium lib. XII, pag. 489. Non ingratum fore arbitror, si palaeophilis hanc subscriptionem hic exhibeam.
[Figure: [Subscriptio] 3Kb]



[Col. 0979]
S. JOANNIS GUALBERTI EPISTOLA AD FRATRES.

Joannes abbas, etc. Vide supra in priori S. Gualberti Vita, auctore Attone, col. 700.




CIRCA ANNUM DOMINI MLXXIII.
GUNDECHARUS EICHSTETENSIS EPISCOPUS.




[Col. 0979]
NOTITIA HISTORICA ET LITTERARIA
(Pertz, Monumenta Germaniae, Script. VII, 239.)

[Col. 0979C] Gundechar, sive Gunzo, patre Reginhero, matre Irmingarda [(1) 1Kb] , natus die 10 Aug. 1019, Eichstadii [Col. 0980C] ab infantia doctus et enutritus [(2) 1Kb] , post canonicus ibi et capellanus Agnetis imperatricis, die 20 Aug. [Col. 0981A] 1057 episcopus designatus, die 27 Decembris Polidae consecratus, cathedram Eichstetensem decimus octavus per totidem annos tenuit usque ad transitus diem 2 Aug. 1073, sepultus in ecclesia cathedrali. Anno autem 1309 a Philippo episcopo translatus, ob multa quae per eum fieri videbantur miracula a populo beati nomen meruit, tantamque venerationem, ut a. 1316 ipse imperator Ludovicus lumina ad ejus sepulcrum institueret. Vir integerrimus, omnibus charus, subditorum non dominus, sed pater benignissimus [(3) 1Kb] , ab omni cupiditate alienus [(4) 1Kb] , summae modestiae, alienis negotiis nunquam se immiscens, sed ante omnia ecclesiastici muneris officiis et veris gregis sibi commissi commodis adeo intentus, ut praeter caetera quae fecit per sedecim [Col. 0981B] annos centum viginti sex ecclesias ipse dedicaverit; pastor denique bonus, cujus tota semper erat intentio, omnia sua in usum suae convertere Ecclesiae [(5) 1Kb] . Inter haec, a. 1071 exeunte vel ineunte 1072 [(6) 1Kb] , Ordinem conscribi fecit suis sumptibus et in choro S. Willibaldi reposuit, qui LIBER PONTIFICALIS vocatus, nunc etiam in sacrario ejusdem ecclesiae religiose servatur. Liber maximae formae, foliorum 204, quaternionibus 26 comprehensorum, binis columnis, una manu splendidissime exaratus, calamo ab initio usque ad finem continuo, multis versibus et vero foliis minio scriptis, litteris initialibus auro atque coloribus distinctis, fol. 7 sqq. post titulum cum formula traditionis continet nomina episcoporum Aureatensium et ecclesias et Gundecharo [Col. 0981C] consecratas; fol. 13 ordinem ecclesiasticum secundum Romanos et secundum Gallos, examinandum ei qui rituum in ecclesia Germanica historiam aliquando componet; fol. 123 Kalendarium cum Necrologio variisque tabulis ad computum pertinentibus; fol. 138 indicem differentiarum musicarum; fol. 143-204 benedictiones et orationes. Cui codici ut introitum daret sancto cui destinabatur loco digniorem, Gundechar praeposuit fol. 1-6, in quibus post crucem litteris compositam et post novam dedicationem priori ampliorem, imagines pingi curavit Salvatoris inter angelos sedentis, crucifixi, sanctorum duodecim dioecesis Aureatensis tutelarium, denique 17 suorum praedecessorum suamque [Col. 0981D] 18am. Quibus singulis singulos versus minio superponi fecit; episcopis praeterea annos sessionis atque dies emortuales adscribi ex catalogo jam fol. 7 inserto. Libro absoluto et jam in choro S. Willibaldi posito, Gundechar ipse postea manu propria nitidissima hic illic quaedam inseruit, scilicet fol. 1, 204-204, nomina episcoporum et canonicorum [Col. 0982A] suo tempore defunctorum; fol. 122 excerptum ex canonibus; fol. 127, 128, quaedam in Kalendario. Ab aliis suppleri fecit fol. 11 dedicationes ecclesiarum libro jam confecto factas, fol. 121, 122, excerpta quaedam canonum.

Ita librum Gundechar moriens Ecclesiae suae reliquit, ubi per saeculum intactus remansit. Primus qui aliquid adderet fuit Otto episcopus a. 1182-1195. Hic in fol. 11-12 vario tempore adjecit ecclesias quas ipse dedicavit, numero 107. Gundechari imagini adscripsit diem transitus, et in sequenti pagina, a Gundecharo vacua relicta, eodem planemodo quo ille incoeperat, sex successores ejus pingi fecit, in folio 6* assuto summo septimum et se octavum, quibus singulis et versus et annos addidit, [Col. 0982B] in omnibus accuratissime Gundecharum imitatus.---Alius statim post mortem Ottonis diem ejus obitualem imagini adscripsit, idemque in vacua pagina fol. 12, 13, annales brevissimos inseruit quos infra proponemus.---Secundus continuator intra a. 1229-1234 in fol. 6* ab Ottone assuto sub hujus imagine tres ejus successores pinxit diverso paululum a praecedentibus modo, uno tecto turrito comprehensos, arte pictoris majore, cura in versibus adjectis minore. Annos omisit.---Konradus de Kastel canonicus Eichstetensis, a. 1244 duernionem praefixit, cui inscribi fecit indicem codicis et acta litis de praesidio concilii Maguntini a. 1243, cui ipse interfuit [(7) 1Kb] . His ipse a. 1256 manu propria subjunxit brevem notitiam de eleemosynis in translatione [Col. 0982C] sancti Willibaldi collectis; paulo post ampliorem de eadem translatione atque de miraculis narrationem [(8) 1Kb] ; eodem fere tempore atque calamo fol. 13 continuavit quae post Ottonis mortem ibi inserta fuerant; fol. 204 Gundechari catalogum defunctorum canonicorum ad sua usque tempora deduxit; fol. 122 inter lineas et in spatio vacuo scripsit Anno D. 1015---revixit; fol. 123-128 per Kalendarium plurima hic illic notavit, repetens plerumque quae jam alibi scripserat; fol. 5, 6, 6*, ad imagines episcoporum annos quos Gundechar omiserat, de suo supplevit, multaque alia margini aspersit. Sed haec omnia per totum librum tam inordinate sunt conjecta, tamque confusa, toties repetita, [Col. 0982D] tot denique tantisque erroribus horrida, ut cautissime tantum legi debeant nec fides ipsis haberi nisi ubi aliis testimoniis confirmantur.---Tertius continuator paulo post a. 1279 in fol. 6* verso sex sequentes episcopos pingi fecit versusque superscripsit, plane ut Gundecharus.

Hi tres in omnibus fere Gundechari vestigia presserunt. [Col. 0983A] Sed novam prorsus viam et quam sequentes omnes tenuerunt, a. 1297 quartus ingressus est. Hic novum folium inseruit, quod medium Reimbotonis episcopi imagine ornavit praecedentibus longe majore; ad margines non jam versum, sed vitam contexuit sat amplam calamo continuo.---Quintus, Thomas, notarius Chunradi episcopi, a. 1305 vel post duo iterum folia inseruit, in quorum altero Chunradum, in opposito comitem Gebhardum episcopo castrum suum Hirsperg offerentem repraesentavit, margines vitis eorum destinavit. Postea in pagina sequenti Joannem posuit, itidem cum Vita breviori. Idem etiam per fol. 5, 6, 6*, additamentis Konradi nova adjecit, et miraculorum Gundechari a. 1309 factorum narrationem in quatuor foliis indici [Col. 0983B] praefixit [(9) 1Kb] .---Sextus continuator, Thomam imitatus, et pictore usus eodem, Marquardi Vitam et imaginem a. 1324 condidit in novo folio, cujus primam paginam vacuam reliquit.---In hac septimus a. 1355 Vitam Philippi supplevit, ad imaginem sat rude pictam in qua novo genere episcopus repraesentatur non jam solus, sed populo benedicens infra prostrato. Idem auctor eodem calamo post sexti continuationem Vitas Gebhardi, Friderici, Heinrici, Alberti subjecit cum imaginibus ab eodem quo Philippi pictore factis; in quavis episcopus post cujus sedem duo vassali conspiciuntur, juramentum recipit capituli.---Octavus a. 1365 Bertholdi Vitam atque imaginem addidit, calamo continuo, ut et sequentes omnes fecerunt; nonus Rabuonis a. 1383; [Col. 0983C] decimus Friderici IV a. 1415; undecimus Joannis II, paulo post a. 1429; duodecimus Alberti II, a. 1445, pictore eodem quo praecedens; tertius decimus a. 1464 Joannis de Eych, perpulchre picti. Anno 1496 Leonhardus Angermair Vitam Wilhelmi episcopi, cujus capellanus et confessor fuerat, composuit, jubente episcopo Gabriele, qui et imaginem Wilhelmi ante altare prostrati fieri curavit a pictore vere praestantissimo. Ab eodem pictore Gabriel intra a. 1501 et 1521 se ipsum repraesentari fecit, in ecclesia Bambergensi a. 1501 Vitum Truchsess in episcopum consecrantem, praesente Friderico duce Saxoniae multisque aliis ad vivum depictis; quae pictura et arte et colorum splendore omnium pulcherrima [Col. 0984A] eadem codicis ultima est. Jubente Mauritio, post annum igitur 1539, quintus decimus continuator Gabrielis et Christophori Vitas breves subjunxit, hujus imagini locum relinquens; sed defuit pictor. Sextus decimus Mauritium, Eberhardum, Martinum, Gasparum, Joannem uno calamo breviter complexus est post a 1612; septimus decimus Joannem Christophorum a. 1637; decimus octavus Marquardum II post 1685; decimus nonus a 1697 Joannem Eucherium. Reliquis membrana vacat.

LIBER PONTIFICALIS jam statim post Gundechari obitum exceptus fuit ab anonymo Haserensi; dein a. 1471, vel paulo post, a monacho Blankstetensi, qui ex ipso, ex anonymo Haserensi et ex Adalberto Heidenheimensi compilavit Librum episcoporum [Col. 0984B] Eystettensium, satis jejunum, de suo nil fere addens nisi versus aliquot nil dicentes, nullius prorsus utilitatis [(10) 1Kb] ; saeculo XVI ab auctore Chronicae Eistetensis vernaculae, quae tota inde fluxit [(11) 1Kb] ; post a Bruschio, Häuslero, Gretsero, Leubl, Falkenstein. Edita ex eo fuerunt nonnulla a Gretsero [(12) 1Kb] , sed excerpta tantum hic illic per opus dispersa; alia quaedam a Boschio [(13) 1Kb] . Integrum Gundechari opus nunc primum prodit ex ipso libro, quem e sacrario S. Willibaldi depromptum vir admodum reverendus et ob egregiam qua me prosecutus est benevolentiam grato semper animo mihi colendus, David Popp, ecclesiae cathedralis Aureatensis praepositus atque vicarius generalis, his ipsis diebus gratiose mecum [Col. 0984C] communicavit. Propono inde opus, quale Gundechar moriens illud reliquit, omissis tamen quae ad officia ecclesiastica spectant, quae non sunt Gundechari. Additamenta imaginibus apposita in notas rejeci; reliqua per librum hic illic sparsa in unum collegi, Konradi maxime, rejectis tamen quae ab hoc bis terque repetita nemini desiderium movebunt. E continuationibus tres tantummodo priores hic subjeci brevissimas adeoque Gundechari simillimas, ut nisi huic annexae per se prodire non possint; reliquas ampliores cum saeculi quarti decimi scriptoribus edendas reservavimus.

Aureati, die 2 Januarii 1845.


L. C. BETHMANN.




[Col. 0985]
GUNDECHARI LIBER PONTIFICALIS ECHSTETENSIS EDENTE L. C. BETHMANN.
(Monumenta Germaniae historica, Script. tom. VII, pag. 242.)

[Figure: [Figura] 16Kb] [(14) 1Kb]

[Col. 0985A] (fol. 3.) Gundecar peccator, sanctae Aureatensis ecclesiae non suis meritis, sed divina ordinante clementia octavus decimus episcopus, hunc ordinem [Col. 0986A] satis utiliter colligere et ex propriis impensis conscribere fecit, et conscriptum ad altare sancti Willibaldi Christi confessoris scilicet in eodem loco corporaliter [Col. 0987A] quiescentis, et ad servitium sancti Salvatoris tradidit pro se ipso et pro omnium debitorum suorum remedio, maxime autem pro antecessorum suorum episcoporum refrigerio, pro quorum sacra reverentia et condigna memoria imagines eorum et nomina et tempus quod in ordine episcopali vivebant, diesque discessionis eorumdem hic annotare curavit, ut et ipsi apud Deum assiduis precibus illum adjuvare dignentur.


(Fol. 3) Laudat in excelsis te sanctum spiritus omnis;
Te Cherubin laudat, Seraphin te semper adorat;
Et prece continua Sanctus clamant et Osanna [1 1Kb] .
Mortificat Jesus mortem, quam contulit esus,
Et super astra vehit victor, quae victa redemit.
Discipulum matri Dominus dat sub vice nati,
[Col. 0987B] Et matrem nato propriam dat huic sibi caro [2 1Kb] .
(Fol. 4) Constituit vitae Deus hos exemplar utrique,
De quibus hoc mundo sonuit vox ore rotundo.
Sparsa fides verbis in eis nec mansit inermis.
Gundekar antistes vix tali nomine dignus
Me precibus sacris rogo de viciis reparetis [3 1Kb] .
Willibalde tuis fer opem per dona salutis.
Esse Bonifaci fac nos bonitate capaci.
Wunnebalde tuos rege cum cunctis Svalaveldos.
[Col. 0988A] Nos Waltburga Deo conterminet anglica virgo.
Vite puer fortis, penae nos subtrahe mortis.
(Fol. 4) Tu prece condigna Gunthildis adesto benigna.
Sit de Dietkero plebi spes, gratia clero.
Fac solem vitae nobiscum, Sola, manere.
Ulcera peccati fofeat medicina Kadoldi.
Nobis, Anno, datos fac annos esse beatos.
Deothardi votis veniat protectio nobis.
Crimine polluto veniam prece conferat Uto.

(Fol. 5) Isti sunt viri sancti, quos elegit Dominus in caritate non ficta, et dedit illis gloriam sempiternam; quorum doctrina fulget aecclesia ut sol et luna [4 2Kb] :

Willibalde, tuos primus regis Aureatenses.

[Col. 0988B] Sedit a. 36. Anno inc. Domini 781. Non. Jul. obiit.

Gerhoch inde pius pascebat ovile secundus.

Tercius est Aganus coelesti dogmate plenus.

Laudibus eximius Adalunc micat ordine quartus.

Altine quos pastor sequitur virtutis amator.

Post hos Otkerus succedebat vice sextus.

Isti quinque episcopi, Gerhoch, Aganus, Adalunc, Altune, Otker, 100 annos vivendo compleverunt [(15) 6Kb] .

Isti sunt triumphatores et amici Dei, qui contempnentes [Col. 0989A] jussa principum, meruerunt praemia aeterna; modo coronantur et accipiunt palmam [5 1Kb] : Septimus ecclesiam Gotescale procurat eandem.

Sedit a. 3. 882o anno 2. Id. Nov. ob. Est Erchaanboldus octavus in ordine magnus.

Sedit a. 21. 902o anno 13. Kal. Oct. ob. Inde potestatem capit Oudalfridus eandem.

Sedit a. 31. 933o anno Kal. Jan. ob. Exin Starchandus regit ecclesiam venerandus.

Sedit a. 32. 965o anno 3. Id Febr. ob. [6 1Kb] . Musicus inde locum Regenoldus rexit eundem.

Sedit a 24. 989o anno 2. Non. Apr. ob. Hinc malus ipse malis Megengoz, largus egenis.

Sedit a. 24. 1014. anno 4. Kal. Maii ob. (Fol. 6.) Hinc Gundcharus virtutum germine clarus.

[Col. 0989B] S. a. 5. 1019o a. 13. Kal. Jan. ob. Post hunc Waltherius colit aecclesiam venerandus.

S. a. 2. 1021o a. 13. Kal. Jan. ob. Hinc Heribreht, flentem qui nullum sprevit egentem.

S. a. 22. 1042o a. 9. Kal. Aug. ob. Gezmannus paucis presul fuit inde diebus.

S. menses 2. 1042o a. 16. Kal. Nov. ob. Et post [7 1Kb] hunc Gebehart, Romam [8 1Kb] qui deinde regebat.

S. in episc. 13, in papatu 2 a. 1057o a. 5. Kal. Aug. ob. [9 1Kb] . Gundekar ecclesiam presens modo dirigit ipsam [10 1Kb] .

(Fol. 1.) Anno Dominicae incarnationis 1019o [Col. 0990A] Gundechar peccator in festo sancti Laurentii martyris natus est, anno autem 1057o episcopus electus est, anno autem 1058o [(16) 1Kb] episcopus ordinatus est, aetate quippe 38 annorum. In designatione vero ejusdem episcopi Gundekari aderant 4 episcopi, in susceptione virgae pastoralis 14, in ordinatione vero 14. In 13. Kal. Sept. erat designatio, 3. Non. Oct. virgae pastoralis susceptio, 16. Kal. Nov. intronizatio, 6. Kal. Jan. episcopalis consecratio. De sessione vero Christo notum esse credo [11 1Kb] .

(Fol. 7.) Gundechar peccator sanctae Aureatensis aecclesiae 18us episcopus tradidit hunc librum ex propriis impensis conscriptum ad altare sancti Willibaldi Christi confessoris scilicet in eodem loco corporaliter quiescentis, et ad servitium sancti [Col. 0990B] Salvatoris.


Hec sunt nomina episcoporum sanctae Aureatensis aecclesiae in honore sancti Salvatoris constructae.

Anno ab incarnatione Domini 781. sanctus Willibaldus Non. Jul. consortium conscendit angelorum, aetate quippe 77 annorum; sedit annos 36.

Gerhoch obiit 4. Non. Febr.

Aganus obiit 8. Idus Nov.

Adalunc obiit 8. Kal. Aug.

Altune obiit 8. Kal. Mart.

Otker obiit 880 [12 1Kb] anno 2. Non. Jul. Isti quinque episcopi omni illorum directionis numero diligenter [Col. 0991A] in unum collecto centum annos compleverunt.

Gotescalch obiit 882o anno, 2. Id. Nov.; sedit annos 3.

Erchanbold obiit 992o anno, 13. Kal. Oct.; sedit annos 20 [13 1Kb] .

Oudalfrid obiit 933o anno, Kal. Jan.; sedit annos 31.

Starchand obiit 965o anno, 3. Id. Febr.; sedit annos 32.

Reginold obiit 989o anno, 2. Non. Apr.; sedit annos 24.

Megengoz obiit 1014o anno, 4. Kal. Maii; sedit annos 24.

Gundechar obiit 1019o anno, 13. Kal. Jan.; sedit annos 5.

[Col. 0991B] Walthere obiit 1021o anno, 13. Kal. Jan.; sedit annos 2.

(Fol. 7.) Heribertus obiit 1042o anno, 9. Kal. Aug.; sedit annos 20 [14 1Kb] .

Gezeman obiit 1042o anno, 16. Kal. Nov.; sedit 2 menses.

Gebehardus obiit 1057o anno, 5. Kal. Aug.; sedit in episcopatu 13 annos, in papatu 2, et Victor vocatus est.

Post istos autem ejusdem sanctae Aureatensis ecclesiae Gundechar [15 1Kb] fratrum ultimus, sed tamen tunc temporis dominae imperatricis Agnetis capellanus, in hanc eandem sedem 13 Kal. Sept. (1057), his subnotatis episcopis presentibus, Luitboldo Magontiacensi archiepiscopo, Widone Mediolanensi [Col. 0991C] archiepiscopo, Guntherio Babenbergensi episcopo, Anshelmo Lucensi episcopo, Triburie est annulo investitus; et in 3 Non. Octobris, istis autem subnotatis episcopis presentibus, Luitboldo Mogontino archiepiscopo, Annone Coloniensi archiepiscopo, Eberhardo Trevirensi archiepiscopo, Widone Mediolanensi archiepiscopo, Gebehardo Ratisponensi episcopo, Adalberone Wirceburgensi episcopo, Arnoldo Wormaciensi episcopo, Chuonrado Spirensi, Hecilone Strazburgensi, Rumaldo Constantiensi, Dietinaro Curiensi, Dieterico Wirtunensi, Ermenfrido Situnensi, Oudalrico Papiensi, exceptis abbatibus et alio multo clero, virga pastorali, sui ipsius cleri militiaeque et etiam familiae communi laude et [Col. 0991D] voto, Spire est honoratus et in 16 [16 1Kb] Kal. Nov. in sedem episcopalem Dei gratia inthronizatus. In die autem sancti Joannis apostoli plus caeteris Deo dilecti, [Col. 0992A] in loco qui dicitur Pfolede [(17) 1Kb] ad summum gradum provectus est sacerdotis. Interfuit etiam suae consecrationi dominus ejus quartus Heinricus rex et ejus mater dilecta Agnes imperatrix augusta, cuncta ad ejus ordinationem necessaria disponens pro capellano, quasi deberet pro filio. Interfuit etiam eidem consecrationi dominus Hiltebrandus, sanctae Romanae et apostolicae sedis cardinalis subdiaconus, tunc temporis in has partes ad regem Heinricum apostolica legatione functus [17 1Kb] . Insuper etiam affuere jam praefati episcopi confratres, fraternum et benignum in ordinando prebentes auxilium, Luitboldus Mogontinus archiepiscopus, Engilhardus Magdeburgensis archiepiscopus, Adalbertus Premensis archiepiscopus, Rumaldus Constantiensis [Col. 0992B] episcopus, Chounradus Spirensis, Guntheri Babenbergensis, Hecil Hiltenesheimensis, Immeto Podelbrunnensis, Sizo Verdunensis, Brun Misenensis, Woffo Merseburgensis, Anshelm Lucensis, Ermenfridus Situnensis, et unus de regione quae dicitur Bolani [(18) 1Kb] .

Hanc descriptionem Gundechar peccator sanctae Aureatensis ecclesiae 18us episcopus fieri precepit, ut quisquis eam videat, has subnotatas ecclesias simul et altaria ab illo consecrata esse cognoscat.

(Fol. 8.) Inprimis super principale altare sancti Salvatoris. Anno ab incarnatione Domini 1060, anno autem constitutionis hujus episcopii 317 [18 1Kb] indictione 13. regnante quarto Heinrico rege, constructum et consecratum est hoc altare, simul et [Col. 0992C] aecclesia consecrata est 5. Kal. Nov. a Gundecharo II. hujus sanctae sedis 18o episcopo, ordinationis vero suae anno 3. in honore et nomine sancti Salvatoris et ejus sacratissimae nativitatis [19 1Kb] . . . . His igitur omnibus in unum collectis proportionibus [20 1Kb] [(19) 1Kb] fiunt 156.

Super altare sancti Willibaldi, quod est in medio choro. Anno ab incarnatione Domini 1060, anno autem constitutionis hujus episcopii 317. indictione 13. regnante quarto Heinrico rege, consecratum est hoc altare in medio choro a Gundecharo hujus sedis (fol. 8.) sanctae Dei gratia venerabili 18o episcopo 11. Kal. Aug. . . . His igitur collectis portionibus fiunt 74 [(20) 1Kb] .

[Col. 0992D] Super altare sancti Oudalrici confessoris Christi et sanctae Gunthildis virginis. Anno ab incarnatione Domini 1060, anno autem constitutionis hujus episcopii [Col. 0993A] 317. indictione 13. regnante quarto Heinrico rege, constructum et consecratum est hoc altare Nonis Nov. a Gundecharo II. hujus sanctae sedis 18o episcopo, ordinationis vero suae anno 3. in (fol. 9) honore et nomine. . . . Quibus collectis fiunt 88.

Super altare quod est in capella sanctae Mariae et sanctae Joannis evangelistae. Anno ab incarnatione Domini 1062, anno autem constitutionis hujus episcopii 319. indictione 15. regnante quarto Heinrico rege, constructum et consecratum est hoc altare, simul et aecclesia consecrata est 16. Kal. Nov. a venerabili Gundecharo hujus sanctissimae sedis 18o episcopo, ordinationis vero suae anno 5, in qua etiam die ipse primum sedem intravit episcopalem, [Col. 0993B] adjuvante et cooperante domno Mantuano episcopo Heliseo, in (fol. 9) honore. . . . Preter istas reliquias imposuit domnus episcopus in ipsum altare crucem suam argenteam, quam solitus erat in collo suo pendentem habere ad missam [(21) 1Kb] ; in qua cruce subnotatae reliquiae sunt collocatae. . . . His portionibus in unum collectis fiunt 172.

Super altare ad sanctos apostolos Petrum et Paulum et reliquos. Anno ab incarnatione Domini 1064, anno autem constitutionis hujus episcopii 321. indictione 2. regnante quarto Heinrico rege, consecratum est hoc altare Kal. Aug. a venerabili Gundecharo hujus sanctae sedis 18o episcopo, ordinationis suae anno 6. in nomine. . . . His portionibus collectis fiunt 54.

[Col. 0993C] Super altare ad sanctam Crucem. Anno ab incarnatione Domini 1664, anno autem constitutionis hujus episcopii 321, indicti ne 2. regnante quarto Heinrico rege, regni vero ejus anno 8. consecratum est hoc altare 18. Kal. Oct. a Gundecharo II. hujus sanctae sedis 18. episcopo, ordinationis vero suae anno 6. in honore. . . . . . . . . . . . (fol. 10.) His portionibus in unum collectis fiunt 40.

Super altare sancti Bonifacii martyris in cripta. Anno ab incarnatione Domini 1064. indictione 2. regnante quarto Heinrico rege, translatum est hoc altare de loco tenebroso ad lucidum, et consecratum est Non. Jun. a venerabili Gundecharo hujus sanctae sedis 18o episcopo, in nomine. . . . . . His portionibus [Col. 0993D] in unum collectis fiunt 26.

Super altare sancti Viti martyris in cripta. Anno ab incarnatione Domini 1064. indictione 2. regnante quarto Heinrico rege, translatum est hoc altare de loco tenebroso ad lucidum, et consecratum est . . His portionibus in unum collectis fiunt 24.

Anno ab incarnatione Domini 1071, indictione 9. anno autem constitutionis Eichstatensis episcopii [Col. 0994A] 328. regnante quarto Heinrico rege, consecratum est principale altare Haserensis aecclesiae, simul et aecclesia Kal. Oct. a Gundecharo II. sanctae Eichstatensis aecclesiae 18o episcopo, ordinationis vero suae anno 14, adjuvante et cooperante sanctae Augustensis sedis venerabili episcopo Embrichone, in honore . . . . . . . . . . . . . . . . .

(Fol. 10'.) His omnibus in unum collectis portionibus fiunt 49.

Istas quas hic cernitis subnotatas aecclesias consecravit Gundechar sanctae Aureatensis aecclesiae 18us episcopus: Solzchirichun. Outinhoven. Geimpfingen. Idsteten. Wizenchirichen. Pemminveld. Ruite. Tegeningen, Gouliubesê. Hagenesberc. Denchendorf. Mageresheim. Stéten Wizenburc. Ellingen. Stepfenheim. [Col. 0994B] Wetelesheim. Moresbach. Tanne. Truhemuotingen. Suaningun. Lanteresheim. Arenburen. Eschelebach. Suináhe. Owenhûsen. Hacburg. Eschinebach. Ezziliwangen. Mecchenhusen. Slawanishusen. Bergile. Eginhusen. Vache. Lerenburen. Mouenheim. Wemedingun. Wattenhoven. Troumveld. Altheim. Rote. Alderesheim. In episcopatu Mogontiacensi tres. Et in 5 Kal. Nov. consecravit ipsam sedem suam Eichstete, domum scilicet propriam sancti Willibaldi. Radispone. Reite. Lóchheim. Pappenheim. Puôch. Weistheim. Hachelingun. Et unam in Eistete ad sanctum Nicolaum. Gerungesberch. Sconenberc. Otenessâzze. Meningen. Liubenstat. Capellam sanctae Mariae et sancti Johannis evangelistae in Eihstete. Biricchingen. Affolterpach. Berohoven. Routmundeshoven. [Col. 0994C] Wachenhoven. Neuselingun. Bergen. Holenstein. Bônlenten. Rébedorf. Tollenstein. Langenrich. Puoch. Otingun. Domum sanctae Mariae Spirae. Domum Sanctae (fol. 11.) Mariae Augustae. Abbatesberc. Steinberc. Wizzenloch. Foigelstal. Solenhóven. Blûmvelt. Muntelingun. Susenhoven. Salehach. Wimirisheim. Wizenburg. Ebenruith. Ab domum Richardi. Stirne. Oberendorf. Lantbirgehoven. Rochingun. Saldericheshusen. Heingi. Sitenbach. Bfrundorf. Domum sanctae Afrae et sancti Oudalrici Auguste. Domum sancti Viti Haserieth. Lellenvelt. Vinuistat. Ottingun. Schammach. Chebenhule. Tuigingen. Hagenhusen. Alefeld. Owenhusen. Antenberch. Widenewanch. Tanhusun. Hégeberch. Abinberch. Capellam [Col. 0994D] sanctae Mariae. Capellam sancti Michahelis in turribus constitutas. Witeneshaim. Anesvelt. Ouzzingun. Haimenesvurt. Giseleshaim. Tetenhaim. Egiwile. Ureniheim. Onningun [21 1Kb] . Zennehusen. Ruteschirchen.

(Fol. 11'.) Super sancti Michahelis altare in turre australi. Anno ab incarnatione Domini 1072. indictione 10. constructa est haec capella a Gundekaro hujus sanctae Aureatensis eccle. 18o episcopo, consecrata vero [Col. 0995A] 6. Id. Jul. a Sigehardo sanctae Aquileiensis aecclesiae divina dispensante providentia venerabili patriarcha, astante et cooperante prenominato episcopo Gundekaro, in honore . . . . . . . . . . .

Super altare sanctae Dei genitricis Mariae perpetuae Virginis et sancti Johannis Baptistae et sancti Johannis evangelistae et sanctae Mariae Magdalenae et sanctae Mariae Egyptiacae in turre. Anno ab incarnatione Domini 1072. indictione 10. constructa est hec capella a Gundekaro hujus sanctae Aureatensis aecclesiae 18o episcopo, consecrata vero 6. Idus Julii a Gebehardo, Dei ordinante clementia sanctae Salzburgensis aecclesiae archiepiscopo, asstante et cooperante prenominato episcopo Gundekaro, in honore [22 1Kb] . . . . . . . . . . . . . .

[Col. 0995B] Super altare sancti Willibaldi in cripta. Anno Dominicae incarnationis 1074. indictione 12. regnante quarto Heinrico rege haec cripta et hoc altare consecratum est 17. Kal. Jul. ab Embrichone Augustensi et a Gundekaro, hujus sanctae sedis 18o episcopo, in honore. . . . . . . . . . . . . .

(Fol. 12.) Super altare sancti Kiliani martyris in cripta. Anno Dominicae incarnationis 1074. indictione 12. regnante quarto Heinrico rege hoc altare constructum et consecratum est 8. Idus Jul. a Gundekaro, hujus sanctae sedis 18o episcopo in honore [23 2Kb] .

3 Kal. Febr.13 Kal. Mai.Non. Jul.Eihstetensis.6 Kal. Nov.6 Kal. Jan.
(F. 124.) Kal. Ian. 	Oudalfridus episcopus obiit Eichstatensis [24 1Kb] .
11 Kal. Febr. 	Dedicatio aecclesiae S. Nicolai.
[Col. 0995C]
Perangerus obiit.
4 Non. Febr. 	Gerhoch episcopus Eihstatensis obiit.
7 Id. Febr. 	Gepa obiit.
3 Id. Febr. 	Starchandus episcopus Eihstatensis obiit [25 1Kb] .
16 Kal. Mart. 	Gisela imperatrix obiit (1043).
8 Kal. Mart. 	Altuni episcopus Eihstatensis obiit.
4 Kal. Mart. 	Reginoldus archidiaconus obiit.
Non. Mart. 	Adalheid obiit.
16 Kal. Apr. 	Gebehardus episcopus Ratisponensis obiit.
2 Non Apr. 	Reginoldus episcopus Eihstatensis obiit [26 1Kb] .
[Col. 0996A]
Leo nonus papa sanctae memoriae in Christo obiit. (1054.)
10 Kal. Mai. 	Elevatio corporis sancti Willibaldi confessoris et episcopi [27 1Kb] . (989.)
4 Kal. Mai. 	Megingaudus episcopus Eihstatensis obiit.
3 Non. Mai. 	Meginwardus peregrinus et exul propter Deum in reditu de Jerosolimis felici et optato bonis omnibus transitu migravit ab Dominum.
4 Id. Mai. 	Mathild obiit.
3 Id. Mai. 	Gebeno de Pouloch sanctae conversationis vir migravit ad Dominum.
Kal. Jul 	Aaron obiit.
2 Non. Jul. 	Otker episcopus Eistatensis obiit.
[Col. 0996B]
Sancti Villibaldi confessoris et episcopi. Irmingart obiit mater episcopi G.
11 Kal. Aug. 	Ordinatio sancti Villibaldi.
9 Kal. Aug. 	Heribertus episcopus Eihstatensis obiit. (1042.)
8 Kal. Aug. 	Adalunc episcopus Eihstatensis obiit.
5 Kal. Aug. 	Obitus Victoris papae. (1057.)
15 Kal. Sept. 	Dedicatio basilicae sanctae Mariae.
13 Kal. Oct. 	Erchanbold episcopus obiit [28 1Kb] .
3 Kal. Oct. 	Volcmar juvenis obiit [29 1Kb] .
2 Kal. Oct. 	Erchanbertus episcopus obiit [29 1Kb]
3 Non. Oct. 	Heinricus imperator obiit. Gundechar episcopus virgam suscepit. 1056.)
4 Id. Oct. 	Dedicatio capellae sancti Michaelis
[Col. 0996C]
2 Id. Oct. 	Dedicatio aecclesiae sanctae Waltpurgae virginis. Eodem die dedicatio capellae superioris ad sanctum Laurentium.
16 Kal. Nov. 	Dedicatio capellae sancti Johannis evangelistae (1062) in qua domnus episcopus Gundechar secundus sepulturam suam preordinavit. Gezmannus episcopus obiit (1042). Gundechar episcopus sedem episcopalem primum intravit (1062).
13 Kal. Nov. 	Dedicatio aecclesiae sancti Quirini martiris.
12 Kal. Nov. 	Reginheri obiit, pater Gundechari episcopi.
[Col. 0997A]
Hatto laicus obiit.
5 Kal. Nov. 	Dedicatio Aureatensis aecclesiae (1060).
Non. Nov. 	Dedicatio altaris sanctae Gunthildis (1060).
Id. Nov. 	Aganus episcopus Eihstatensis obiit.
4 Id. Nov. 	Dedicatio basilicae sancti Martini.
Id. Nov. 	Gotescalc episcopus Eihstatensis obiit [30 1Kb] .
16 Kal. Dec. 	Abraham presbiter obiit.
11 Kal. Dec. 	Touta soror episcopi Gundechari obiit [31 1Kb] .
9 Kal. Dec. 	Dedicatio aecclesiae juxta ripam fluminis in Eihstete.
2 Kal. Dec. 	Dedicatio capellae domini episcopi.
13 Kal. Jan. 	Gundekarus et Walterus episcopi Eihstatenses obierunt.
[Col. 0997B]
Ordinatio Gundekari episcopi (1057).

(Fol. 1.) Haec [32 1Kb] sunt nomina episcoporum semper in Christo sanctae ac felicis memoriae post nostram ordinationem [(22) 1Kb] defunctorum. Stephanus papa. Nicolaus papa. Luitpoldus Mogontinus. Arnoli Wormaciensis. Chouno Spirensis. Hezil Starzburgensis [33 1Kb] . Heinricus Augustensis. Purchart Halberstatensis. Sizo Verdunensis. Guntheri Babenbergensis. Severus Pragensis. Peldinc Juvavensis. Gebehart Ratisponensis. Egilbertus Pataviensis. Engilhart Magdaburgensis. Woffo Merspurgensis. Winitheri Merseburgensis. Ruotpertus Monasteriensis. Tancwart Brandenburgensis. Brun Misenensis. Appulin Friteslariensis. Hatto Tredendinus. Dietbolt Veronensis, Gotebolt Aquileiensis. Pernhart Padnensis. Wolfram [Col. 0997C] Bellunensis. Waltoff Paduensis. Megingoz de Pola. Roitcher Tarvisiensis. Adalbero Regiensis. Adalman Prixiensis. Arnolt Retiensis. Penno Cumanus. Pernhart Fercellensis. Ambrosius Pergamensis. Penzo Adrianus. Eberhart Treverensis. Reginheri Misenensis. Huc Vesuntinus episcopus. Oudalricus Papiensis. Einhart Spirensis. Rabenger Aquileiensis. Perenger Osneburgensis. Roumalt Constantiensis. Adalbero Wormaciensis. Uto Tullensis. Wolfram Tarvisiensis. Tietmar Curiensis. Adalbero Veronensis. Petrus Asculensis. Wido Mediolanensis. Heinricus Ravennensis. Kadelhohc Parmensis. Adalbertus Premensis. Berngerus Basileensis. Bonifacius Albanensis. Petrus Damianus cardinalis tituli ad S. Rufinam. [Col. 0997D] Adalbero Metensis. Oudalger Tergestensis. Perthold Abrutensis. Hademar Polensis. Ratolfus [Col. 0998A] Sleswigensis. Liudegerus Vicentiensis. Alexander papa. Huswart Veronensis. Oudalricus Prixiensis. . . . . . . . . . . 66 [34 1Kb] .

(F. 204.) Haec [35 1Kb] sunt nomina fratrum canonicorum, qui ex congregatione Eistatensi nostrae recordationis tempore effecti sunt episcopi. Leobardus Radburgensis. Gebehardus Ravennensis. Goteboldus Aquileiensis. Gebehardus qui et Victor papa. Burchardus Paduensis. Erchanbertus Firmensis. Richolfus Tergestensis. Helyseus Mantuanus. Woffo Merseburgensis. Perengerus Osenbruggensis. Gundechar Eistetensis. Purchardus Basiliensis. Heribertus Tergestensis. Pero Vincentiensis.

(F. 204'.) Haec [36 1Kb] sunt nomina fratrum canonicorum nostrae recordationis tempore ex Eistetensi congregatione [Col. 0998B] defunctorum. Adalo camerarius. Penno prepositus, Tiemo prepositus. Reginolt magister scolarum. Purcman cellerarius. Egilolf archipresbyter. Eceman Firmensis episcopus. Wichart presbyter. Roitger presbyter. Oudalhart cellararius. Gundolt parrochianus. Gunderam magister scolarum. Wicpoto presbyter. Rouzo custos aecclesiae. Heripreti diaconus. Hecil subdiaconus. Babo presbyter junior. Woffo decanus. Wichart camerarius. Reginolt camerarius. Tiemo prepositus. Witelo presbyter. Sizo subdiaconus. Abel subdiaconus. Woffo subdiaconus. Eberolf. Eceman presbyter de S. Waldburga. Gotescalch presbyter. Chouno presbyter. Adalbertus presbyter. Chounradus imperator. Gisila imperatrix. Poulo inclusus. Richiza conversa. Hicela conversa. [Col. 0998C] Acela conversa. Leobardus episcopus Gebehardus archiepiscopus. Woffo episcopus. Perengerus episcopus. Puchardus episcopus. Dietericus propositus. Reginolt decanus. Wolfdrigi presbyter. Ilesunc archidiaconus. Macelin prepositus. Meginbolt presbyter. Egilolf presbyter. Engilman presbyter. Wiso cellararius. Meginwart diaconus. Luitfridus subdiaconus. Ilesunc decanus. Gunzo presbyter. Hartwic subdiaconus. Abraham archipresbyter. Marcwart diaconus. Meginwart presbyter. Babo prepositus. Goteboldus patriarcha. Luithere presbyter. Eppo subdiaconus. Marcwart subdiaconus. Mereboto archidiaconus. Reginolt medicus presbyter. Gundolt diaconus. Heribertus subdiaconus. Purcman presbyter. [Col. 0998D] Lanzo presbyter. Giselbertus cellararius. Wiceman diaconus [37 1Kb] .




OTTONIS ET ALIORUM CONTINUATIONES.
[Col. 0999]

[Col. 0999A] (fol. 6.)? Hi sunt viri misericordie, quorum justitie oblivionem non acceperunt; cum semine eorum permanent bona hereditas sancta nepotes eorum [38 1Kb] .

    Nobilis Uolricus post hos virtutis amicus.
    S. a. 23. 1099o 15. Kal. Dec. ob.
    In viciis tardus fuerat vivens Eberhardus.
    S. a. 13. 1112o 8. Id. Jan. ob. [*) 1Kb] 
    Ulrico cura fuerat disponere jura.
    S. a. 13. 1125o 3. Non. Sept. ob. [*1) 1Kb] 
    Quando vivebat Gebehart, in jure vigebat.
    S. a. 24. 1149o 16. Kal. Apr. ob.
    Non virtutis egens Burchardus erat bene degens.
    S. a. 4. 1153o Burchardus episcopatum resignavit.
    Counrado tota lex juris erat bene nota.
    [Col. 0999B] S. a. 18. 1171o Id. Jan. ob.


(Fol. 6*) Post hos dux gentis Egelolf fuit Aureatensis.

S. a. 11. 1182o Egelolfus electus propter amissionem [Col. 1000A] loquele episcopatum non ordinatus sponte in Kal. Oct. resignavit.

Otto sue vite deducit tempora rite (+ 1195). [*2) 1Kb]

Hertwicus [39 1Kb] vitam duxit virtute politam (+ 1223). [*3) 1Kb]

Hinc fuit electus Fridericus in ordine rectus. [*4) 1Kb]

Heinricus paucis bona fecit multa sub annis (+ 1229). [*5) 1Kb]

Vix [40 1Kb] fuit Heinrico similis virtutis amico (+ 1237). [*6) 1Kb]

Heinricus siquidem patri successit eidem (+ 1246). [*7) 1Kb]

Est hunc non modicus in jure sequens Fridericus (+ 1259). [*8) 1Kb]

Heinricus morum flos, labe carens viciorum. [*9) 1Kb]

[Col. 1000B] Est Engelhardus rectis celer, ad mala tardus (+ 1261). [*10) 1Kb]

Cunctis Hiltbrandus gratus fuit et venerandus [41 1Kb] (+ 1279). [*11) 1Kb]


[Col. 1001A] Fol. 12* manus s. XII, ex. haec scripsit calamo continuo:

(1099.) Anno milleno centeno cominus uno Jerusalem Franci capiunt virtute potenti.

1105o anno incarnationis Domini Heinricus, rex filius imperatoris Heinrici, contra patrem suum in regnum surrexit.

1106. Heinricus quartus imperator obiit.

1107. Heinricus post mortem patris regnavit 19 annis.

1108. Heinricus rex magnam expeditionem in Italyam fecit et Pascalem papam Rome cepit.

1116. Terre motus factus est per universam terram.

1125. Heinricus imperator obiit. Lotharius in [Col. 1001B] regnum eligitur.

1131. Lotharius rex profectus est in Ytaliam.

1132. Eclypsis solis facta est 4. Non. Aug. hora 9.

1136. Lotharius imperator obiit.

1138. Cuonradus rex eligitur.

1146. Cuonradus et Ludewicus reges Jerusalem pergunt.

1150. Cuonradus rex Jerosolimam reversus est.

1152. Cuonradus rex obiit, et Fridericus ei successit.

1156. Fridericus rex imperator ordinatur.

1158. Fridericus imperator Medyolanum subegit.

1162. Funditus delevit.


Eadem in fol. 13 pergit.

1098o anno incarnationis Domini Uodaricus [42 1Kb] [Col. 1001C] Eistetentis episcopus obiit. Cui succedens Eberhardus episcopus 1112o obiit. Cui succedens Uodalricus tempore Heinrici regis, qui post patrem regnavit, 1125o obiit. Cui succedens Gebehardus eo anno quo Heinricus imperator mortuus est, 1148o obiit [(23) 1Kb] . Cui succedens Burkardus episcopus tempore Cunradi regis, 1153o obiit. Cui succedens Cuonradus episcopus tempore Friderici regis, 1171o obiit. Cui succedens Egelolfus electus, 1183 [(24) 1Kb] propter amisionem loquelae et manus dextere debilitatem episcopium inutilis sponte resignavit. Cui eodem anno Otto episcopus succedens, 1196o obiit [(25) 1Kb] .


Konradus de Kastel, statim pergit:

[Col. 1001D] Cui eodem anno Hertwicus comes de Sulzpah [(26) 1Kb] et major prepositus succedens tempore Philippi regis, 1224o obiit [(27) 1Kb] , tempore Friderici regis et imperatoris, qui inperator anno Domini 1250 obiit; natus vero ejus rex Cunradus 1254 obiit. Episcopo vero Hertwico mortuo, cui eodem anno Fridericus episcopus succedens [(28) 1Kb] . Cui successit eodem anno [Col. 1002A] episcopus Heinricus de Zeuppelingen (1234). Illo vero mortuo, cui successit Heinricus episcopus dictus de Tisschingen. Eo vero mortuo cui successit Heinricus episcopus dictus de Rabenspurc. Hi vero quattuor episcopi post mortem Hertwici episcopi prenotati vixerunt episcopi temporibus Friderici inperatoris et Heinrici ejus nati 13 annis. Quibus vero episcopis successit Fridericus episcopus dictus de Parspere (1237), tempore etiam Friderici imperatoris et Cunradi regis ejus nati, qui supernotati sunt. 1246o idem Fridericus episcopus obiit. Cui successit Heinricus episcopus dictus de Wirtenberc, quem domnus papa Innocencius et Philippus ejus legatus in Alemannia tempore cismatis ecclesie Eistetensi propter discordiam que creverat inter [Col. 1002B] fratres, prefecit. In cujus temporibus, ut supra dictum est, Fridericus inperator et Cunradus ejus natus mortui sunt. Eo episcopo etiam vivente comes Willehelmus de Hollandia, post destitucionem Friderici quondam inperatoris prenotati per domnum Innocencium papam quartum, et post mortem Heinrici lancravii Thuringe, qui post latam sentenciam apud Lugedunum contra prenominatum Fridericum in regem Romanorum electus erat, illo mortuo Romana ecclesia eundem Willehelmum eidem Heinrico substituit in rengno, 1248o anno, vivente tamen Cunrado filio Friderici, qui etiam tunc vixit, qui pro rege se jessit. Qui Willehelmus rex contra Frisones magnum habens exercitum, anno Domini 1255o occisus est, 10. Kal. Dec. [(29) 1Kb]


[Col. 1002C] Idem Konradus fol. 122', et per Kalendarium haec inseruit:

(F. 122'.) A. D. 1015, tempore Gundekari I, episcopi Eistetensis, divisio ejusdem sedis in terminis est facta, que extenditur donec ad proximam ripam que nuncupatur Pagancia [(30) 1Kb] , et non ultra. Hec ordinacio et divisio est facta aput Franchenvurt, presente inperatore Heinrico et multis principibus, in curia solemni, ad instanciam Eberhardi episcopi Babenbergensis primi, et inperatore procurante, in supsidium eorum nove plantacioni Babenberc, quo termini ex alia parte fluminis spectare dinoscantur.

Anno ab inc. D. 754, sanctus Bonifacius martirium [Col. 1002D] recepit. Anno ab i. D. 781, sanctus Williwaldus mortuus est. Anno ab i. D. 989, de terra in medio cripte elevatus est, ubi requieverat 208 annis, et ibidem sarcoffogatus erat, ubi requievit 267 annis usque ad hec tempora. Alexandro papa regnante, anno ab i. D. 1256, 4 Idus Junii, sanctus Williwaldus de cripta translatus est. Eodem etiam anno 3, [Col. 1003A] Id. Oct. beatus Williwaldus in monasterio sarcoffogatus est. Eodem vero anno Dominus Deus magnam gratiam ostendit ibidem omni populo in honorem et laudem beati Willibaldi, singnis multis et magnis faciendo. Acta sunt hec post mortem sancti Williwaldi annis 400 peractis 75o anno. Anno vero 76o plura fecit singna. Quidam curvus effectus est sanus de Augusto. Eodem anno puer aput Rushoven submersus, per ejus intercessionem ad Dominum Deum revixit.

(F. 123 sqq.) 16. Kal. Febr. comes Gebehardus obiit, qui dedit Winposscungen.

Non. April. anno 1170, sanctus Tomas episcopus Canturiensis occisus est a rege Francie [(31) 1Kb] .

7. Id. Apr. Bruno prepositus major obiit, qui construxit [Col. 1003B] hospitale ad Scotos [(32) 1Kb] .

6. Kal. Jul. Leo papa septimus obiit, qui sanctum Williwaldum canonizavit tunc episcopo Megengozo procurante [(33) 1Kb] .

2. Kal. Jul. Sivridus decanus obiit, qui procuravit tapeta in monasterio.

11. Kal. Sept. Leo papa octavus obiit [(34) 1Kb] .

2. Non. Oct. dedicatio ecclesie Kastellensis

10. Kal. Dec. rex Willehelmus dictus de Hollandia occisus est [(35) 1Kb] .

Id. Dec. Fridericus imperator obiit 1251o anno [(36) 1Kb] .


Aliae manus coaevae per Kalendarium haec habent:

[Col. 1003C] 1279. 7. Kal. Apr. Hiltbrandus de Mern episcopus Eystetensis obiit 1279. qui procuravit erigi chorum [Col. 1004A] novum beati Willibaldi, et constituit ibidem duos sacerdotes.

1297. 6. Kal. Sept. Reinboto episcopus Eystetensis obiit, dictus de Meilnhart, qui comparavit duo castra Werdenvels et Abenberh cum eorum attinentiis. Item instituit haberi plenum officium diebus sabbati de beata Virgine.

1305. 4. Non. Mart. obiit Gebhardus comes. 16. Kal. Jun. obiit domnus Conradus episcopus Eystadensis, dictus de Peffenhausen.

1324. 6. Id. Febr. obiit domnus Marquardus de Hagel episcopus Eystetensis.

1349. 19. Kal. Febr. obiit domnus Hainricus dictus Malso, qui legavit 400 libras Hallensium pro constructione novi chori.

[Col. 1004B] 1397. 8. Kal. Febr. tonitrua et choruscationes apparebant in conversione sancti Pauli, et postea in eadem ebdomada pluries apparebant. Et eodem anno circa antumpnum incepit regnare magna pestilencia in Eystett.

1406. 16. Kal. Jul. eclipsis solis in crastino sancti Viti.

1464. Prima Januarii obiit dominus Johannes de Aych episcopus Eystetensis.

1474. 8. Id. Jan. natus est pater mei Mauricii episcopi, Bernhardus de Hutten.

(1539.) 9. Kal. Mart. obiit pater meus, Bernardus de Hutten, anno 39.

[Col. 1004C] (1544.) 11. Kal. Mart. obiit mater mei Mauricii C episcopi a. 1544, Gertrudis de Weyers.



APPENDIX AD GUNDECHARUM.




[Col. 1003]
ANONYMUS HASERENSIS DE EPISCOPIS EICHSTETENSIBUS EDENTE L. C. BETHMANN PH. D.
(Monumenta Germaniae historica, Scriptorum tomo VII, pag. 253.)





MONITUM.

[Col. 1003C] Auctor sequentis opusculi, patria Haserensis [(1) 1Kb] , [Col. 1004C] Woffoni Merseburgensi episcopo cognatus [(2) 1Kb] , vixit [Col. 1005A] sub Gundecharo II, episcopo Eistetensi, a quo singulari habitus benignitate, imo secretis saepe consiliis est adhibitus [(3) 1Kb] . Cui cum ultimum aegrotanti jugiter assedisset et a. 1075 defuncti interfuisset funeri [(4) 1Kb] , ad familiarem suum G. Wirceburgensem scripsit opus, incertum quot libris comprehensum, e quibus unus Libellus Agnetis imperatricis inscribebatur [(5) 1Kb] ; alius, novissimis Gundechari temporibus destinatus [(6) 1Kb] , quasi pro introductione [(7) 1Kb] , praecedentium quoque episcoporum complectebatur historias, haustas ex libris S. Walpurgis [(8) 1Kb] , ex Wolfhardi vita S. Walpurgis [(9) 1Kb] , ex gestis S. Solae [(10) 1Kb] , ex Gundechari Libro Pontificali [(11) 1Kb] , e majorum relationibus [(12) 1Kb] et ex iis quae auctor ipse vidit et audivit [(13) 1Kb] . [Col. 1005B] Atque haec portiuncula, superadjecta tantum ab auctore, una est quae ex toto opere jam supersit; reliqua interciderunt, utrum casu temporumve injuria, an ob acerba de Hildebrando judicia [(14) 1Kb] , nescimus. Unus etenim modo exstat codex, olim Rebdorfensis, chartaceus, formae quadratae, s. XV exeunte una manu continua ita exaratus, ut scriba, Erasmus Pintzberger, Vitae sancti Wunibaldi atque Adalberti narrationi de monasterio Heidenheimensi statim Haserensis opus subjiceret, quasi pars esset Adalbertini, spatio nullo neque titulo distinctum, nova tantummodo linea incipiens; at non totum---procul dubio in codice quem excepit, totum non jam fuit---sed eam tantum partem, quam hic primi proponimus integram. Gretserus enim, qui [Col. 1005C] hunc ipsum codicem habuit, ex eo Adalberti librum integrum, nostrum excerptum tantum dedit in Catalogo episcoporum Eistetensium, Ingolstadii 1617, 4o. Nos eumdem codicem viri summe reverendi Davidis Popp, praepositi Eistetensis, insigni benevolentia nacti, accurate eum expressimus, ita tamen ut quae in ortographia scribae esse appareret, veluti e ubi pro ae, c pro t ubivis positum, tacite mutaremus correctiones quas alia manus coaeva per totum codicem fecit ex ipso ut apparet libro vetustiori, in textum reciperemus; et de nostro quoque, quae praetera emendanda viderentur, emendaremus;---nam scriba digitis tantum, non ingenio usus est cum scriberet; sed haec ubivis [Col. 1006A] indicavimus. Numeros etiam capitibus nos adscripsimus; in codice non exstant.


L. C. BETHMANN.

1. Flectendus hinc stilus est et ad alia quaedam, ut supra diximus, scribenda dirigendus. Deberes quidem, frater karissime G., communis domini nostri Gundekari episcopi exequiis una mecum interfuisse (1075), et singularem quam erga nos habuit benignitatem singularibus deplorasse querimoniis, ut memoria illius tanto apud te immortalior esset, quanto obitus ejus qualitas notior, nec posset facile animo [1 1Kb] elabi quod propriis oculis contigisset intueri. Solent enim, ut nosti, visa auditis notiora esse cordique tenacius adhaerere. Sed quia in servicio alterius domini nostri, scilicet Wirzeburgensis episcopi constitutus, huic beatissimo [Col. 1006B] interesse non potuisti obsequio; ego autem qui aegrotanti jugiter assidebam, pauca tibi de novissimis [2 1Kb] ejus edisseram: ea videlicet intentione, ut quotiescumque hec inspexeris, animae ejus aeternam in Christo requiem depreceris. Et quia non solum novissimis ejus non interfuisti, verum etiam in vita ipsius rarissime cum eo conversatus es, quia vero is ego sum, quem dum adviveret, secretorum suorum magna ex parte feceret conscium: nec ingratum nec inutile tum tibi tum etiam aliis arbitror, si de vita ejus prius aliqua premisero, tumque demum de obitu illius quae prolatu digna sunt adjecero.

2. Igitur qualiter ad pontificalem pervenerit [3 1Kb] dignitatem, ipse breviter composuit, et eisdem paene quibus infra notatum est verbis in nonnullis [Col. 1006C] libris [(15) 1Kb] scriptum dereliquit. Neque enim aliud initium huic breviario volui dare, quam quod ipsum constat dictasse, in quo omnium antecessorum suorum sessiones et obitus dulcisona brevitate comprehendit, et post hoc de se suisque rebus non magis compendiose quam humillime subjecit hoc modo: Hec sunt nomina episcoporum sanctae Aureatensis ecclesiae in honore sancti Salvatoris constructae. Anno ab i. D. 781. sanctus Willibaldus confessor Christi pretiosus, Non. Julii consortium conscendit angelorum. Episcopus autem factus cum esset 41 annorum [(16) 1Kb] sedit in episcopatu 36 annos. Gerhoch obiit 4. Non. Febr. Aganus 8. Id. Nov. Adalunc 8. Kal. Aug. Altune 8. Kal. [4 1Kb] Mart. Otkerus [Col. 1007A] 2. Non. Julii anno ab i. D. 880. Isti quinque [5 1Kb] episcopi 100 annos compleverunt. Gotescalcn [6 1Kb] s. a. 3, obiit 2. Id. Nov. Erchanbold s. a. 20, obiit 13. Kal. Oct. Udalfrit s. a. 31 [7 1Kb] , obiit Kal. [8 1Kb] Jan. Starkandus s. a. 32, obiit 3, Id. Febr. Reginolt s. a. 24, obiit 2. Non April. Megingoz s. a. 24, obiit 4. Kal. Maii. Gundechar s. a. 5, obiit 13. Kal. Jan. Walthere s. a. 2, obiit 13. Kal. Jan. Heribertus s. a. 20 [9 1Kb] obiit 9. Kal. Aug. Geceman s. menses 2, obiit 16 Kal. Nov. Gebehardus s. a. 15, obiit 5. Kal. Aug. Post istos autem ejusdem sancta Aureatensis ecclesiae Gundechar secundus [10 1Kb] fratrum ultimus, ibidem ab infantia doctus et enutritus [(17) 1Kb] , sed tamen tunc temporis domnae imperatricis [11 1Kb] Agnetis capellanus, in hanc eandem sedem 13. Kal. Sept. duobus archiepiscopis [Col. 1007B] presentibus Triburie est anulo investitus, et in 3. Non. Oct. quattuor archiepiscopis et decem episcopis presentibus pastorali virga Spire est honoratus, et in 16. Kal. Nov. in sedem episcopalem inthronizatus, in die autem sancti Joannis evangeliste in loco Pholede dicto, ipso domino suo Heinrico rege ejusque matre Agnete et Hiltebrando Romanae ecclesiae archicardinali subdiacono, preterea tribus archiepiscopis et undecim episcopis presentibus, ad summum sacerdotii gradum promotus est. Hec descriptio prima facta est a Gundekaro episcopo eisdem pene verbis, excepto quod ipse nomina et loca eorum notavit, quod a nobis compendii gratia pretermissum est. Sed libet paulo latius de his disserere, et sic usque ad tempora ipsius pervenire, tumque demum de Vita [Col. 1007C] et obitu ejus quod vidimus et audivimus edicere.

3. Anno ab i. D. 741 [12 1Kb] , ut in gestis pontificum Romanorum reperimus [(18) 1Kb] , Gregorio tertio [13 1Kb] Romanae sedis episcopo disponente, constitutae sunt una eademque die duo episcopales sedes, Wirzburk et Eistet, quarum hec quidem sancto Willibaldo, altera vero consanguineo et conpatriote ejus beato commendata est Burchardo. Sancto autem Bonifacio per martyrium feliciter consummato, electus Dei confessor Willibaldus vitam ejus finemque stylo ut erat vir sapiens perpulchre descripsit [(19) 1Kb] . Vitam autem ipsius et fratris ejus, sancti scilicet Wunebaldi, soror eorum sanctissima Walpurgis simpliciter [Col. 1008A] quidem sed pleniter et veracissime composuit. Vitam vero ipsius beatissimae virginis plenam miraculis Wolfhardus presbyter, jubente Erchanboldo episcopo, stylo [14 1Kb] ut erat monachus edidit. Verumtamen sanctus Wunebaldus senex et plenus dierum ac meritorum ad Dominum migravit [15 1Kb] . Transactis autem a sanctissimo transitu ejus 15 annis et dimidio et 13 ebdomadibus, cum frater ejus episcopus, ecclesia in qua a [16 1Kb] sancto Bonifacio Moguntinae sedis archiepiscopo positus erat ampliata, ipsum elevare et dignius collocare [17 1Kb] vellet: inventum est corpus ejus sanctissimum ita integrum, ut nec capillo minutum nec colore sit mutatum. Tunc admisso ad hujusmodi spectaculum omni clero sed et populo idoneo, episcopus ipse et sancta soror ejus fratrem [Col. 1008B] suum simpliciter adoraverunt et nimio amore osculati sunt, et id ipsum etiam alios idoneos facere permiserunt. Dedicata est ecclesia; collocatum est corpus ejus veneratione condigna.

4. Adhuc quod mirabilius est dicam. 186o depositionis sancti Willibaldi anno [(20) 1Kb] , cum crisostomus noster Reginoldus episcopus, monasterio magnificentius exstructo et pulcherrimo ut nosti carmine facto, corpus ejus de medio choro, ubi usque modo sepulchrum ejus cernitur, in criptam ubi jam nunc requiescit transferre cogitaret: facto triduano jejunio archipresbyteri, quibus jussum fuerat, summo ut decuit timore et reverentia pretiosum corporis ejus thesaurum effoderunt, stante procul expansis ad coelum manibus episcopo neque quousque omnia [Col. 1008C] peragerentur accedere auso. Sed veridica patrum relatione percepi, omnes qui sacratissimas ejus reliquias inspexere, annum integrum in hac vita non implevisse; quid autem ipsi episcopo acciderit, non est dicendum per singula.

5. Porro sanctissimae matris nostrae Walpurgis corpus cum post multa annorum curricula sub Erchanboldo episcopo elevaretur (893), tanta humiditate sacrosancti ejus cineres referti erant, ut quasi guttatim roris stillae ab eis exprimi valerent, cum tamen nec pulviculus contrectantium manibus ullo modo adhesisset [(21) 1Kb] . Unde hodieque ex sarchophago venerabiles ejus cineres continente vivae instar [Col. 1009A] aquae, ut oleum de tumba sancti Nicolai, jugiter manat, multosque languidos mira efficacia sanat. Quid in his potissimum miraris, frater amabilis? Ecce utriusque fratris corpus integerrimum manet, nullusque vel minimum ex eis membrum minuere utquam ausus est; sororis autem reliquiae per totam pene ecclesiam sunt distributae. Quod tamen nec illi sine humani favoris dispendio, nec huic cessit sine magno ejusdem [18 1Kb] impendio. Namque ubi nec nomina fratrum sciuntur, sororis et nomen et merita scientissime recoluntur.

6. Post transactum suae angelicae vitae cursum (781) sancto Willibaldo Geroch filiolus in baptismo successit, vir clarus natalibus, multarum possessionum, quas patri karissimo et patrono sanctissimo [Col. 1009B] contradidit. Hic calicem illum aureum, quem nosti cujus magnitudinis sit, ex optimo auro fieri jussit, et veterem illam evangeliorum capsam ex electro et auro purissimo gemmisque pretiosis parari fecit. Altare quoque aurem liberaliter inchoavit, quod postea successorum devotio prout hodie est perpelivit.

7. (Ex Gund.) Gerhocho Aganus, Agano Adalhunc, Adalungo Altunus successit; sub quo corpus sancti Solae, ut in gestis ejus legitur (ex Erm.), elevatum et honorificentius collocatum est. Secutus est Otkerus episcopus, cui sancta Walpurgis per visionem interminando mandavit, sepulchrum ejus [(22) 1Kb] non satis digne tractari, et si emendare dissimularet, non impunitum haberi (ex Wolfh.). Qui protinus [Col. 1009C] missis venerabilibus personis praecepit, ut sacrosanctas virginis reliquias diligenter ad Aureatensem toparchiam deferrent; quod factum est.

8. Otkero Gotschalc, huic vero venerabilis Erchanboldus successit. Hic inter innumera pietatis et virtutis opera patriam nostram Haserensem abbaciam tunc Fuldensi Elenwangensi et . . ensi [19 1Kb] abbaciis jure et divitiis aequalem sancto Wililbaldo acquisivit, sed tamen non totam. Arnulfus quippe tunc temporis princeps eandem abbaciam, precibus et servitio praedicti antistitis devictus, ablatis prius regalibus circa Renum curtibus, in quibus et Thusburg [(23) 1Kb] cum omnibus suis pertinentiis, ad Eistatensem episcopatum regali donatione tradidit et [Col. 1009D] cyrographo aureis litteris inscripto stabilivit. His ita peractis, prudens episcopus ejectis monachis canonicos ibi fecit eorumque prebendam paucis ex redditibus instituit, ceteris tamen sibi retentis, quos [20 1Kb] militiae distribuit. Tunc primum Aureatensis [Col. 1010A] episcopatus milites habere coepit, cum antea aut nullum aut perpaucos habuisset. Nam hodieque ex tanta Aureatensis militiae multitudine tribus tantum seu quatuor exceptis ceteri omnes beneficiati sunt ex hujus abbatiae bonis.

9. Idem episcopus, ut erat vir gnarus venandi [21 1Kb] in talibus, petenti sanctimoniali Liubila partem ex reliquiis sanctae Walpurgae virginis ad monasterium Moenheim donavit, ea scilicet sub conditione ut et ipsa omne patrimonium suum illuc [(24) 1Kb] contraderet. Quod ut perfecit (ex Wolfh.), nocte proxima, cum se sopori dedisset, astititit ei per visionem quidam veneranda canicie clericus, qui eam celeriter ad ecclesiam ire praecepit, Vade, inquit, ne moreris, quoniam sanctus Willibaldus ecclesiam cum multo agmine [Col. 1010B] intravit, qualiter sanctam sororem suam reconditam habeas, videre desiderans. Quae statim, licet podagrica esset, exiliens, ecclesiam sanissima ingressa est, Deoque simul et virgini grates debitas pro adepta sanitate persolvit.

10. Hujus episcopi tempore et jussione Wolfhardus presbyter, de quo supra diximus, Haserensium monachorum unus, Passionalem librum revera utilem, utpote singulorum in anno dierum festa pleniter continentem, edidit, sed et vitam sanctae Walpurgae eodem episcopo praecipiente quattuor libris explicuit. Post hec cum graviter contra eundem episcopum deliquisset et in carcerem missus veniam per neminem impetrare potuisset: Egomet, inquit, intercessor mihi fiam. Factisque in carcere historicis de sancta [Col. 1010C] Walpurga carminibus, tandem egredi permissus ut ante episcopum venit, novum illud sanctae virginis responsorium alta voce percantavit, sicque non solum veniam, verum etiam honorem et remunerationem promeruit.

11. Hic ergo sacerdos magnus ejusque successor Starchandus quales quantique episcopi fuerint in vita, quam periti et studiosi in divina Scriptura, optimorum quos fieri jusserunt librorum usque hodie testatur multitudo copiosa. Unde et memoria eorum non derelinquetur in saecula. Qui Starchandus erat sancti Odalrici Augustensis episcopi contemporalis et sodalis karissimus. Quem cum defunctum idem sacer episcopus officiosissime sepelisset [Col. 1010D] (965), jamque in revertendo ad veterem fagum in monte australi hodieque stantem venisset, conversus ad urbem inclinatoque capite, Vale, inquit, sancte Willibalde! karissimum mihi mortalium jam hic sepelivi; non est mihi voluntas amplius ad te reniendi. [Col. 1011A] Solebat quippe antea multotiens venire tum orationis causa ad Sanctum Willibaldum, tum etiam familiaritatis ad amicum. Cujus venerandi senioris nostri epytaphium, quod ipse dum adviveret sibimetipsi fecit, in libris suis inventum hic inserui, in quibus videre est sanctam ejus simplicitatem doctamque rusticitatem. Hujus psalteriis non sunt inventa similia, tot intimis orationibus et multiplicibus vigiliis decorata. Singulae enim feriae singulas habent vigilias, non modo lectionibus sed etiam antiphonis et responsoriis autenticis eleganter variatas.

12. Post hos venerabiles patres Riginoldus episcopus factus est, carnali quidem nobilis prosapia, sed nobilior scientia; litteris non solum Latinis et [Col. 1011B] Grecis, sed etiam Hebreis imbutus, et quod unicum et singulare in eo fuit, optimus hujus temporis musicus. Hic imprimis historiam sancti Nicolai fecit, et per hoc episcopalem dignitatem promeruit. Accepto autem episcopatu, summo studio summaque devotione historica de sancto Willibaldo carmina conposuit, totamque scientiae suae vim in his decorandis atque mirabiliter variandis excitavit. Hinc est enim, quod quisbusdam responsoriis longissimis in fine notulas apposuit, eisdemque notulis versiculos instar sequentiarum subjunxit. Quod quidem in tertio, sexto et nono fecit, et tertio paucos versiculos, sexto plures, nono dedit plurimos. Sed vide ordinem! Tercio minimum iter, id est initium peregrinationis [Col. 1011C] attribuit, scilicet ubi de patria exivit; sexto majus, quo Ioniam venit; nono maximum, quo Ierosolimitani itineris qualitatem in versiculis noni responsorii conatus est exprimere. Nam quemadmodum sanctissimus viator noster de Italia in Greciam, de Grecia in Judeam, iterumque de Judea in Greciam, de Grecia in Italiam, et inde huc ad nos usque salvus pervenit: ita sollertissimus noster musicus primo Latinos, dein Grecos, mox Hebreos, iterumque Grecos, ad ultimun Latinos fecit versiculos. Fecit etiam perpulcram de sancto Wunebaldo historiam, et de sancto Blasio novissimam.

13. Cum autem monasterium [(25) 1Kb] amplificare cogitaret, consiliumque prenominati sancti Odalrici episcopi super hac re per legatum inquireret, vir [Col. 1011D] sanctus hujusmodi responsum remisit, nec opus nec bonum sibi hoc videri; satis magnam esse ecclesiam quantitate, maximam vero sanctitate; neque enim se unquam in ullam venisse, in qua melius posset orare. Hoc responso paululum revocatus ab incepto, post tamen satisfecit suo desiderio. Occidentalem namque templi partem, prius ceteris tribus aequalem, ejus partis ampliavit adjectione, quae nunc versus occasum est hodierna sacri fontis statione. Ex eo tempore paulatim cessabant signa et prodigia, [Col. 1012A] quae ibi prius fiebant plurima. Ut enim majores nostros saepe audivi dicere, appropinquante quotannis festivitate sancti Willibaldi tanta multitudo caecorum, claudorum, mancorum, demoniacorum et multifarie debilium confluxit, ut porticus illa magna ad Sanctum Martinum nequaquam eos capere posset, tantusque stridor ab eis in vigilia sancti fieret, ut vesperam illam jocundissimam nonnihil impedirent; verumtamen antequam missa in die sancto finita fuisset, ferme omnes sanati Deo sanctoque Willibaldo debitas gratias referrent. Et hinc eundem episcopum antiphonam illam Surdos caecos, mutos mancos fecisse et priori praemisisse Miraculis signorumque variis virtutibus praepotentem effecerat.

14. Diligebat autem idem episcopus praepotentem [Col. 1012B] quandam dominam Pia vocatam, quae omnes illius temporis feminas artificiorum subtilitate incomparabiliter dicitur superasse. Haec multis et miris ornatibus ecclesiam nostram decoravit, non solum per semetipsam operando seu tradendo, verum etiam alias multas multa artificiorum genera docendo. Ad ultimum perfecte conversa ad Dominum, in proximo construxit monasterium sanctimonialum Bergen vocatum [(26) 1Kb] , quod regalibus, ut erat ditissima, redditibus locupletatum et omni ornamentorum genere multifariam decoratum, Romanae ecclesiae specialiter tradidit. Quam traditionem Johannes tunc apostolicus privilegio suo, quod hodieque nobiscum est, confirmavit, et omnes eidem monasterio aliquam [Col. 1012C] injustitiam facientes terribiliter anathematizavit.

15. Defuncto itaque Reginoldo episcopo (989) successit Megingaudus, antecessori suo tam moribus quam scientia dissimillimus. Ille quippe adprime, hic vero mediocriter erat litteratus; ille mitis et benignus, hic severus et iracundus; in illo perfugium miseris, in isto communis erat pernicies malis. De isto episcopo tam multa tamque mira narrantur, ut melius esset omnino reticere de eo quam parum aliquid dicere; nisi scirem, quod hoc aut invidiae deputaretur aut inscitiae. Dicam ergo vel pauca, nec predictorum arguar; reticebo autem multa, ne a proposito longius impediar.

16. Hujus episcopi mentionem etiam in superiori libello feci, cum de Vastolfo Haserensi, narravi, [Col. 1012D] quem in confirmatione Ezzolfum jussit nominari. Ipse libentissime manducavit, ideoque nomen a jejunio ductum sibi displicuit. Solebat autem saepissime antecessorum suorum more [22 1Kb] celebrare. Qui cum venisset illuc, fratresque eum more solito suscipere vellent, cantato brevi psalmo innuit eis ne amplius quid cantarent; sedensque ad mensam, aut aprum magnum aut tale aliquid fratribus misit dicens, Fer hoc illis Dei servis, qui me nuper tam devote et optime susceperunt.

[Col. 1013A] 17. Erat autem in omni divino servitio amator brevitatis, semperque malebat missam brevem quam mensam. Quodam itaque tempore cum ibidem in die sancto pasce missam publicam cantaret, tandemque ad sequentiam cantandam ventum esset, eamque praecentor solito more sollempniter elevaret: iratus episcopus vocat archidiaconum, jussitque eum quantocius legere ewangelium: Illi, inquit, insaniunt et nimium diu cantando fame et siti me occidunt. Stulte! Antequam fierent sequentiae, plures Deo placitae cantatae sunt missae. Quadragesimae tempus annuo sibi spatio longius videbatur, ideoque dato interdum pretio jejunium redimere consuevit. Per singulas enim quadragesimales dominicas, cum prima cantaretur, husonem magnum in medio choro [Col. 1013B] jussit extendere cum hujusmodi legatione: Dic dominis meis,---semper enim fratres Eistetenses [23 1Kb] appellare consuevit,---ut hanc caritatem habeant de me, quatenus in hac ebdomada tempestivius mihi liceat comedere. Hoc pretio conducti quamquam solito maturius cantarent, tamen cum prima cantabatur, ille meridiem,---cum tertia, ille nonam esse dicebat, statimque ad mensam accedebat.

18. Consecrationem crismatis et ecclesiarum valde simpliciter, ut antiqui soliti erant, agebat; ordinationes vero clericorum sic interdum celebrare consuevit, ut presbyterum suum duntaxat missam cantare faceret, et hora consecrationis stolam solam indueret, sedensque coram altari ordines daret, sed [Col. 1013C] et stipantes se in odium sancti Villibaldi, quod tanti essent, ire juberet. Crede mihi, hisce oculis vidi nonnullos venerabiles presbiteros, qui veraciter professi sunt se ab illo in Wirzburgensi nemore consecratos. Et fortasse consecratio ejus Deo acceptior tunc erat in silva, quam quorumdam nunc in ecclesia. Ille enim per duplicitatem nichil egit, isti vero liquant culicem, camelum autem deglutiunt (Matth. XXIII, 24).

19. Solebat quoque nonnunquam facile maledicere, verum absque ulla fellis amaritudine. Denique cum Romam iturus centum maledictionum licentiam [24 1Kb] a fratribus accepisset, hasque omnes quantocius erogasset, remisso ut aiunt nuncio laxiorem licentiam petiit; quam tamen postea ultra modum et [Col. 1013D] numerum excessit. Cum autem familiam [(27) 1Kb] sancti Willibaldi inprimis durius tractasset, tandemque clamor eorum ad aures clementissimi patroni pervenisset, quadam nocte bono quodam presbytero Woffo dicto sacrosanctam ejus cryptam orationis ejus causa intrante, sanctus Dei praesul manifeste apparens sibi dixit ad eum: Vade et dic episcopo, nisi velit familiam meam clementius tractare, quantocius debet locum meliori dare. Qui cum diceret, nequaquam audere tam mirabili illi episcopo haec nuntiare: Profer, [Col. 1014A] inquit, manum! et facto in eo quodam signo Hoc, ait, ostende sibi in testimonium. Quo audito et viso, episcopus ultra quam credi potest perterritus, utcumque tamen mitior est factus. Verumtamen quia naturam difficile est corrigere, antiquam in corripiendis quibuslibet personis austeritatem obtinuit et non facile cujusquam delictum reticuit.

20. Cum transiret aliquando de regalibus quidam servientibus, inter suos nonnihil gloriosus, prandiumque rogaret, interrogatur ab episcopo, quare tam longinquo itinere,---erat enim longius nescio quo iturus,---viaticum proprium non portaret? Qui cum se quicquam ferre negaret, et excusationes frivolas, ut solent, opponeret: impudenter peccatum malo homine percepit obsonium. Quippe inter prandendum, [Col. 1014B] cum didicisset episcopus, quod cibaria non pauca secum ferret, abstractum de mensa loris aggredi jussit, et oblito domesticatus consortio, mendacium oris dorso infligi praecepit, Non oportere, inquiens, regales servientes mentiri, praesertim cum ipse bona sua veracibus paratus sit largiri. Qui cum vertisset se et irato animo vellet abire, accepta marderina crusena [(28) 1Kb] talari dimissus est in pace, difficulter quidem correctus, honeste vero donatus et pleniter reconciliatus.

21. Alio quoque tempore, cum junior quidam clericus legatione Macelini Wirzeburgensis episcopi functus ad eum veniret, videns eum a longe accipitrem in manu ferentem, vocat unum ex camerariis [Col. 1014C] suis et ait: Sic et sic facito cum adveniente clerico At ille venienti occurrens, et descendentis equum devote suscipiens, addidit Date mihi ad servandum et [(29) 1Kb] accipitrem, donec vestram peragitis legationem. Clericus vero nihil mali suspicatus, statim tradidit alitem. At ille apprehensum per liguras [25 1Kb] accipitrem, ter et quater in faciem clerici percussit, Furcifer, inquiens, quomodo ausus es ad episcopum venire hujusmodi alitem ferens? Confusus et dolens clericus ingreditur ad episcopum, non jam legationis causa sed querelarum, minitans hanc se contumeliam domino suo lacrimabiliter conquesturum. Cui episcopus: Immo ego, inquit, nisi patienter feratis, mandabo domino vestro, quam inurbane ad me venistis, et non solum gratiam ejus, sed et bona vestra et [Col. 1014D] ipsum ordinem perdam vobis. Vos equidem stulte egistis; stulte egit et meus; condonate alterutrum, quod invicem peccastis; et cavete de cetero, ne umquam ad me vel ad aliquem episcopum tam irregulariter veniatis. Deinde donatus et ipse non vili munere, abdicata injuria recessit in pace.

22. Habebant autem hii duo episcopi [(30) 1Kb] magnam inter se familiaritatem propter assiduam munerum missionem. Noster husones et serica vellera subtilesque pannos, quibus habundabat, mittere [26 1Kb] , ille [Col. 1015A] econtra vinum optimum, cujus sibi magna copia, seniori autem non parva erat penuria, retribuere. Ille nostrum interius, noster illum exterius procurabat, et sic munifica manus amicitiam mutuam confirmabat. Quodam autem autumpno missis noster muneribus solitis cum speratam vini remunerationem pendulus expectaret, sodes ejus sollempniter jocari volens, decem quidem carradas delicati vini misit, verum urbane [27 1Kb] illum prius elusit. Praemissus quippe nuncius ejus saccos, quibus vellera ferebantur, musto impletos coram episcopo indignanter projecit et nulla salutatione premissa, Ecce, inquit, dominus meus remisit vobis munuscula vestra sibi indigna, vobis necessaria. Ad hec episcopus, Furcifer, inquit, tuus dominus non erat talibus donis dignus, [Col. 1015B] ideoque juste remisit, quae suae conditioni incongrua esse recognovit. Fatuus rex quid faceret ignoravit, cum tali talem episcopatum dedit. Tunc legatus stricto cultro saecos temere discidit, et effuso musto episcopum in iram maximam provocavit. Exclamavit enim voce magna et dixit: Filius meretricis, dominus tuus itane aperte ausus est mihi illudere? Per sanctum Willibaldum oculos tuos non auferes a me. Interea, ut erat preordinatum, intrant ordinatim plaustra ducentia vinum. Tum vero legatus reverenter accedens, Dominus meus, inquit, mandat vobis, domine, servitium suum et omne bonum. Quem terribiliter intuitus episcopus dixit: Eho, trifurcifer! Quis autem ille dominus tuus est? totne dominos habes. »Episcopus, inquit, est Wirzeburgensis, et has decem carradas [Col. 1015C] vini misit vobis.« Tunc ille alacer et laetabundus, Serione tu, ait, haec dicis, an iterum ludis? Credo, ut est ridendi splene cachinno, aquam misit pro vino. Econtra legato optimum vinum esse affirmante, epicurus episcopus jam plane laetissimus, Benedictus, inquit, Domino Deo sodes meus dilectissimus, benedicta munera ejus! Revera decus est Wirzeburgensium presulum. Sapiens imperator nusquam melius collocare poterat hunc optimum episcopatum. Tam cito vituperatio illa versa est in laudem, tam cito ex tam vili tam insignis factus est episcopus. Hunc legatum nequaquam credas utcumque [(31) 1Kb] donatum. Sic homo erat; cum nuper maxime fervebat, paulo post tam placidus ut ovis fiebat. Denique cum aliquando [Col. 1015D] durius in aliquem saeviret inpransus, post mensam flebiliter se ipsum accusabat, dicens, se propter ventris sui impatientiam innocuam sancti Willibaldi lacerasse familiam. Nec mirum, si haec vel subditis vel aequalibus fecit, qui nec, ipsi imperatori provocatus pepercit.

23. Beatae in Christo memoriae Heinricus imperater, Babenbergensis episcopatus institutor, cum sollempnes tam sibi quam aliis ludos exhibere vellet, mandavit huic episcopo nostro, suo vero propinquo, in parte consanguineo, ut plenum sibi in via Ratissponensi [Col. 1016A] daret servitium, archiepiscopo cuilibet nonnihil formidandum. Cui cum regius legatus singulatim quae danda essent magnifice enumeraret, tandemque ad immensam vini mensuram ventum esset, Pessime! inquit, dominus tuus aperte insanit. Unde deberem sibi tantum servitium dare, qui nec memetipsum satis queo pascere? Ego quidem socius ejus eram genere; sed ipse fecit rebus quasi pauperem parrochianum, et nunc regale poscit a me servitium? Unde sibi tot carradas vini? Ego quidem de vino nihil habeo nisi unam parvulam carradam, quam dedit mihi sodes meus diabolus Augustensis episcopus tantum ad sacrificium---dicebat autem Brunonem, ipsius imperatoris germanum fratrem;---per sanctum, inquit, Willibaldum, ne una quidem gutta hujus [Col. 1016B] vini [28 1Kb] intrabit in os domini tui. Tandem cum defervisset ira ejus, pretiosos imperatori aliquot pannos misit, et legato dixit: Hoc voluit dominus tuus, hoc habeat; hoc est Eistetensium episcoporum potius quam plenum regibus dare servitium.

24. Quando ad curiam venit, si via lutosa erat, usque ad ipsam regalis cubiculi januam equitare solebat. Quod cum alii episcopi inconveniens esse dicerent, hiis verbis compescuit eos, dicens: O stulti, egone deberem propter inanes facetias vestras quasi vile mancipium luto aspergi? Quid mihi equus caballus, si ad curiam venirem viator lutosus? Transeunte caesare, cum alii episcopi debita reverentia surgerent illeque resideret, caeteris hoc notantibus simpliciter se absolvebat, Ego, inquiens, [Col. 1016C] senior sum cognatus, et seniorem honorare tam gentiles quam sacrae jubent litterae. Multa scienter pretereo, quia et de aliis dicere et ad propositum redire debeo, ideoque de novissimis ejus breviter commemorare volo.

25. Christianissimus imperator Heinricus cum Babenhergensem [29 1Kb] episcopatum regaliter ditatum consummare non posset, nisi a circumjacentibus diocesibus parrochiae terminos redimeret, solus agonista noster, tam moribus quam genere fretus, viriliter sibi restitit, et ad vitae usque finem iniquo concambio nullatenus acquiescere voluit. Illo vero feliciter defuncto (1014), Eistetensem episcopatum, ab initio usque tunc a nobilibus et summis viris habitum, [Col. 1016D] ingeniosus imperator tunc demum servili personae addixit; et Gunzoni cuidam, Babenbergensis ecclesiae custodi, hoc ipsum [(32) 1Kb] ut strueret, dedit. Sub hoc episcopo cum caesar propositi sui properus predictum concambium maturare vellet, et novus ille episcopus capellanorum ac militum suorum tunc praecipuorum consilio fretus constanter restitisset, iracundo admodum animo caesar fertur dixisse: Gunzo, quid hoc audio de te? An ignoras, quia propterea episcopum te loci illius feci, ut, quia voluntatem meam cum priore, utpote socio meo, perficere non poteram, [Col. 1017A] tecum, qui ejusmodi es, sine dilatione perficiam? Cave, ne unquam tale quid audiam ex te, si vel episcopatum vel gratiam meam velis retinere. Quibus auditis, episcopus quidem obmutuit; clerus vero et militia in contradictione perstiterunt, adeo ut abhominabile concambium potenter potius quam voluntarie sit factum. Hinc est, quod unus de senioribus Babenbergensium fratrum in extremis positus hoc quasi legitimum sempiternum futuris mandasse fertur generationibus, ut Eystetense concambium nunquam destrui paterentur, Wirzeburgensis vero mutationem non multum abnuerent, sed [30 1Kb] ipsa episcopalis sedes in illa diocesi sua non fuisset. Propter [(33) 1Kb] hoc inlaudabile concambium idem episcopus fecit et aliud ecclesiae nostrae non mediocre [Col. 1017B] dampnum. Nam quia venationibus ultra modum deditus erat, regalem curiam in Retia sitam, Nordelingen [(34) 1Kb] dictam, Ratisponensi episcopo pro venatione quadam Stederach vocata prope Ungariam sita delegavit; de qua venatione omnes post eum episcopi ne unius quidem oboli pretium habuerunt.

26. Hic uno dumtaxat lustro peracto (1019), Walthero ejusdem [31 1Kb] conditionis episcopo locum dedit, qui et ipse post duos annos eadem die qua antecessor suus defunctus, Ravenna urbe sepulturam accepit (1021).

27. His tam cito sublatis, denuo nobilitati [32 1Kb] cessit cura pastoralis. Heribertus namque, nobilis genere, nobilior moribus, vir eleganter literatus, sancti illius Heriberti Coloniensis archiepiscopi cognatus et [Col. 1017C] aequivocus, divina favente gratia factus est episcopus. Hic Herbipoli [33 1Kb] nutritus, edoctus, egregia dictandi [(35) 1Kb] dulcedine in tantum enituit, ut tunc temporis hac in arte nulli secundus fuerit. Hic Spiritu sancto efflatus, sex ymnos pulcherrimos composuit, unum de sancta cruce: Salve crux sancta; alterum de sancto Willibaldo: Mare, fons, hostium; tertium de sancta Walpurga: Ave flos virginum; quartum de sancti Stephani [34 1Kb] inventione: Deus deorum Domine; quintum de sancto Laurentio: Conscendat usque sydera; sextum de omnibus sanctis: Omnes superni ordines. De sancta Maria vero fecit quinque intimas orationes, quarum omnium commune initium est: Ave Maria gratia plena. Fecit [Col. 1017D] etiam duas has initiatas [35 1Kb] modulationes: Advertite, omnes populi; et: Peccatores, peccatrices quandam. Hic 70 canonicos Eihstetensis congregationis invenit, sed ejectis una die 20 fratribus, ad 50 redegit. Quos tamen omnes, parrochiis datis, satis devotos habuit.

28. Sub hoc episcopo Gunderammus Eihstetensium scolarum magister fuerat; qui quoniam domi, [Col. 1018A] non juxta Senum seu in [36 1Kb] Gallia doctus erat, tam nullius ab episcopo habitus est, ut ipsum ejicere et alium substituere cogitaret. Verum ille ut granum synapis tempore tranquillitatis latuit, tempore vero contritionis quid intus saperet efficaciter ostendit. Adveniente enim [37 1Kb] aliquando famoso illo Wirzeburgensium magistro Pernolfo, cum episcopus tam eum utpote compatriotam honorare, quam nostrum ut invisum vellet confundere, quadam die ad scolas venit, et accepto aritmetico libro hospitem magistrum legere et nostrum, ut inferiorem, jussit attendere. Ad hec noster intrepida voce respondit: Me potius oportet hic legere, et illum auditoris officium habere, nec nisi rationabiliter emendanti cedere. His dictis recepit librum, et inreprehensibiliter perlegit [Col. 1018B] folium unum. Quo audito adventicius philosophus dixit ad episcopum: Domine, per fidem quam Deo et vobis debeo, iste locus hoc superstite meliore [38 1Kb] non indiget et [39 1Kb] doctiore magistro; et si ego conclaustralis ejus essem, vellet nollet cottidie lectionem ejus audirem. Qua sententia non magis illum quam se sapientem esse monstravit. Nisi enim sapiens et bonus esset, alium aeque sapientem neque tam plane dinoscere, neque tam benigne laudare posset. Hac ergo laudatione sic episcopo scolasticum reconciliavit, ut ad vitae usque terminum non modo alium non subordinaret, verum etiam istud magisteriali honore perquam dignum duceret.

29. Sub hoc episcopo primitus apud nos coepit veterum aedificiorum dejectio et novorum aedificatio. [Col. 1018C] Antecessores ejus imis et mediocribus aedificiis contenti erant, magnamque in hiis habundantiam habere volebant. Iste vero episcopus et omnes successores ejus aut novas ecclesias aut nova palatia aut etiam castella aedificabant, et hec jugiter operando, populum sibi serviturum ultima paupertate attenuabant. Nam universum paene tempus stercorationis, arationis totiusque agriculturae dum solis lapidibus componendis jugiter impenditur, et tamen debitum servitium summa severitate exigitur, prior habundantia ad inopiam, et summa laetitia quae sub prioribus episcopis erat, ad maximam redacta est tristiciam. Quod de nobis [40 1Kb] dico, satis notum tibi scio, quia Wirzeburgensibus, inter quos habitas, quodammodo [Col. 1018D] naturale est destruere et aedificare, quadrata rotundis mutare [(36) 1Kb] . Hoc opus, hoc studium cum his episcopis venit, quibus erat et est hereditarium. De his alias.

30. Igitur noster ille, dirutis antiquis et inveteratis veterum episcoporum aedificiis, nova subvexit, eaque in australi monasterii latere, ubi prius claustrum nostrum erat, apposuit. Hodiernam sancti [Col. 1019A] Blasii capellam pro antiqua illa sanctae Gerdrudis substituit, quam postea Victor papa mirificis et quodammodo vivis picturis adornavit. Claustrum vero nostrum a monasterio, ut nosti, pene alienavit; quod tamen non sine causa fecit. Volebat quippe ipsum templum ex parte transferre, ita ut pars monasterii, quae nunc orientalis est, occidentalis fieret, sicque monasterium in editiori urbis loco consisteret. Cujus novae fabricae parietes decem pedum mensura vidimus altiores. Quod quidem monasterium si perfectum esset, tunc utique claustrum in meridiano ejus latere, prout deberet, consisteret. Quod quia sancto Willibaldo non placuit, et opera et impensa periit. Monasterium in monte veteris urbis [(37) 1Kb] , ut est hodie, primus aedificavit, et monachicam vitam, [Col. 1019B] quae nunc, proh dolor! defecit, laudabiliter ibi instituit. Capellam sancti Bartholomei in eodem monte hac de causa fecit. Cum quidam hypocrita, in vestimentis ovium conspectus, intrinsecus autem lupus rapacissimus, brachium sanctae Walpurgae et calicem illum aureum, de quo supra diximus, furtim surripuisset et in monte jam dicto in quodam lapide concavo abscondisset, nullo modo inde auferre neque ipse quoquam potuit abire. Quod maximum sacrilegium quia in die sancti Bartholomei Dei gratia est revelatum, devotissimus episcopus eidem apostolo capellam ibi fieri jussit, et postea in festo ejus sollemniter dedicavit. Capellam sancti Martini prius parvam per cognatum nostrum domnum Woffonem, tunc camerarium, postea Merseburgensem episcopum, [Col. 1019C] ampliari et ut hodie est meliorari fecit. Idem camerarius veterem illam et sanctissimam sanctae Mariae capellam, in qua supra diximus sanctissimum Willibaldum a sancto Bonifacio in presbyterii gradum promotum, dejecit, et hodiernam [41 1Kb] fecit, majorem quidem quantitate sed longe imparem sanctitate. Item monasterium sanctae Walpurgae per dominum Leodegarium innovavit, et monachas, cum prius essent canonicae. ibidem instituit.

31. Hic est sanctae memoriae Leodegarius ille, qui cum esset genere et moribus divitiisque praepotens comes [(38) 1Kb] , terrenum honorem pro Christi amore dereliquit, et deposito gladio attonsaque barba, canonicus sancti Willibaldi factus est, qui et [Col. 1019D] ipse [(39) 1Kb] , cum esset regis filius, regnum mundi et omnem ornatum seculi pro Christo contempsit, et terreni imperii abdicatione coelestis regni consortium felici commercio taxavit. Quem imitatus et iste Dei famulus, hereditarias quas habuit possessiones sanctae Walpurgae scilicet ea conditione contradidit, ut et congregationis numerus augeretur et monachica sanctimonialium vita ibidem institueretur. Quod et factum est.

[Col. 1020A] In hoc autem Dei electo specialiter hoc notandum, immo venerandum est, quod, cum esset tempore conversionis satis provectae aetatis in accipiendis tamen ordinibus tantae discretionis extitit, ut nonnisi unum una vice accipere et in eo aliquamdiu obedienter vellet ministrare. Eo promotionis tenore ad presbyterii dignitatem pervenit, et quadraginta prope annis in eodem ordine Deo devotissime serviens, quinquennio ante obitum instar veteris Tobiae oculis captus est. Sed et beati Job exemplo caro ejus partim computruit. Quas temptationes ita patienter itaque hilariter pertulit, ut sua sponte nullus, exceptis secretissimorum arbitris, omnino senserit. De hoc venerabili sacerdote gloriosissimus imperator Heinricus, pater istius aeque gloriosi, ad dominum [Col. 1020B] nostrum Gebehardum episcopum ita solitus est jocari, ut irrideret Eystetenses, comitis missam se audisse aut audituros esse simpliciter dicentes, et cetera. Cum autem tempus remunerationis suae appropinquaret, ipseque ad Sanctum Magnum [(40) 1Kb] inter Alpes sepulturam suam preordinatam haberet, et in ipso itinere apud monasterium suum Gemphingen, quod ipse instituit, defunctus esset, corpus ejus, ab ipsis inhiantium faucibus ereptum et Eichstat honorifice deportatum, in medio sanctae Walpurgae quod ipse construxit monasterio. In ipso depositionis ejusdem sacratissimae virginis die officiosissime sepultum est. Cujus anima exeunte, ut presbyterum sibi assidentem audivi veraciter dicere, [Col. 1020C] flamma instar candelae de ore ejus exivit, tantusque horror cunctos qui aderant invasit, ut omnibus se subtrahentibus vix ipse perduraverit. Cujus vitam, conversionem et obitum breviter eloquitur hoc epitaphium:

En, Leodegari, reddis terrae sua matri;
   Coelis inde datam reddideras animam.
Presbyter ex comite pro Christi factus amore,
   Tunc tua Walpurgae tradideras, modo te
Ultima praesentis vitae, sed prima perennis
   Nona Kalendarum lux tibi Martis erat.
Oramus pro te, tu pro nobis, pater alme,
   Ut tecum pacem possideamus. Amen

32. His compendiosius quam rei dignitas postularet explicitis, ad episcopum [(41) 1Kb] redeo, et multis compendii causa praetermissis, de novissimis ejus [Col. 1020D] pauca subjiciam. Ex quo cathedram episcopalem susceperat, modis omnibus solum hoc agebat totusque in hoc erat, ut episcopatum suum Babenbergensi concambio nimis depravatum melioraret, et memorabile aliquid sancto Willibaldo acquireret. Hujus rei gratia multas expeditiones admodum difficiles peregit, et dum efficeret quod voluit. nec sibimet ipsi nec suis pepercit. Ad ultimum victus imperator devotissima servitute ejus, Nuenburgensem [Col. 1021A] abbatiam [42 1Kb] [(42) 1Kb] Eystetensi episcopatui attribuere destinavit, ea scilicet lege, ut corpore sancti Willibaldi illuc translato, episcopalis sedes in eodem constitueretur loco. Quod quia sanctissimo patrono nostro, hunc locum specialiter amanti, non placuit, ad effectum nequaquam pervenire potuit. Sed et Nuenburgenses sanctimoniales propitiatrici suae sanctae Mariae constantissimis precibus usque adeo incubuere, donec effectum petitionis obtinuere. Nam dum episcopus eandem abbatiam jam sese in manibus habere putaret, et hujus rei gratia ad curiam laetissimus veniret, repente regis animus immutatur, et tam diutinae presulis expectationi penitus renunciatur. Quo ille audito graviter animo consternatus, in tantum aegre tulit, ut et lacrymas non contineret, [Col. 1021B] et palam sanctum Willibaldum rogaret, ne unquam vivus Eistat rediret. Quod et, proh dolor! factum est; nam in redeundo aegritudinem incidit, et antequam Eistat perveniret, inter vias defunctus (1042, Jul. XXIV), a Frisingensi episcopo Egilberto illo mirabili, quem in vita plurimum coluit, accuratissime sepultus est. In tantum vero fratres de obitu tam benignissimi patris doluisse feruntur, ut ad tumulum ejus per vices usque ad tricesimum diem pornoctanter vigilarent, et nimio amore persuasi, pro sancto eum ferme haberent. Cujus sepulcro tale appositam est epitaphium ab egregio illo versificatore Willerammo abbate, consanguineo scilicet suo, compositum:

Ecce Dei servus praesul jaceo hic Heribertus, et reliqua.

[Col. 1021C] 33. Huic episcopo frater suus Gocemannus in episcopatu successit, sed nonnisi duobus mensibus superstes fuit. Verumtamen licet brevi tempore prefuerit, nonnihil memorabile in diebus suis fecit. Adjuncto namque Brunone Wirzeburgensi episcopo, supradictum sanctae Walpurgae monasterium in festo sancti Burchardi, ut et ipsum hic celebrem faceret, dedicavit; et deinde post tres dies defunctus (1042, Oct. XVII), a praefato Wirzeburgensi episcopo juxta fratrem suum honorifice sepultus est.

34. Secutus est Gebehardus episcopus, qui utinam aut nunquam presul fieret, aut factus tam cito subtractus non esset! Tolerabilius enim esset, tale bonum omnino nescisse quam cognitum tam cito [Col. 1021D] amisisse. Hic patre Hartwigo, matre vero Beliza natus, Suevia oriundus extitit [(43) 1Kb] , et etiam regalem, ut ipse Heinricus imperator fatebatur, prosapiam ex parte attigit. Quam tamen arrogantiam, ut erat facetissimus, suaviter ille declinabat, dicens, se quidem claris sat ortum parentibus, sed nequaquam ad hanc dignitatem pertinentibus. Hic vero hac occasione, immo ut verius dicam, divina hac ordinatione factus est episcopus. Postquam episcopatus noster ad petitionem memorati Brunonis [Col. 1022A] episcopi duobus insimul Wirzeburgensibus datus est fratribus, Gebehardus Ratisponensis episcopus, regis patruus, postulare coepit, ut suae cognationis gratia Chunoni archipreposito suo daretur. Cujus petitioni benignus augustus in tantum acquievit, ut idem prepositus de episcopatu tam certus esse vellet, ut etiam quorundam clericorum servitium quasi jam debitum non recusaret. Comperto autem imperator quod presbyteri filius esset cum penitus sibi episcopatum dare noluisset, patruus ejus in tantum coepit indignari, ut diceret, non propter praedictam excusationem, sed magis propter sui despectionem hoc sibi denegari. Quam patrui suspicionem cum caesar excludere vellet: Ut sciatis, inquit, me nihil erga vos nisi quod bonum est moliri, [Col. 1022B] offerte mihi quemcunque idoneum ex vestratibus, hoc tantum excepto, et voluntatem vestram libenter adimplebo. Ad haec ille cum debitas egisset gratias, Habeo, inquit, hic mecum juniorem quendam cognatum meum, cui si praefatum episcopatum dederitis, devotissimum me semper in omnibus habebitis. Tum ille: Facite, inquit, illum ad nos venire. Quem adductum caesar intuitus, Valde, inquit, minor est et ad hanc dignitatem vix idoneus satis Deinde consultis super hac re assidentibus episcopis, et diversis diversa respondentibus, sanctus Bardo Moguntinus archiepiscopus, subtus cucullam suam ut solebat collectus et tacitus, cum et ipse ad respondendum rogaretur, postquam saepius eum intuitus est, demisso vultu tandem ad imperatorem ait: Domine, bene potestis [Col. 1022C] hanc sibi dare potestatem, quia aliquando dabitis sibi majorem. Quod rex admodum miratus, Quid, inquit, pater dixisti de futura datione majoris potestatis? At ille subridens, Et tam, inquit, in dicendo [43 1Kb] ; verumtamen ut dixi, bene potestis hunc sibi episcopatum largiri. Quo rex audito securus jam tanti viri testimonio, anulum sibi mox dedit cum baculo (1042). Quod cum pater ejus Hartwigus audisset, magno ut decuit gaudio repletus, sciscitatur statim quis esset hujus episcopii [44 1Kb] patronus. Cui cum sanctus Willibaldus nominaretur, Pape! inquit, sompnium meum me fefellit. Olim quippe sompniabat, quod iste filius suus sancti Petri pastor esse deberet. Sed nondum venit hora ejus.

[Col. 1022D] 35. Post hec sublimatus pontificali infula dominus noster Gebehardus, licet junior esset aetate, nihil tamen puerile gessit in opere, sed ita de virtute in virtutem certatim ascendit, ut inter omnes regni principes paucis inferior, multis vero esset superior. Denique inter caeteras virtutes specialem hanc habuit, quod in exercendis tam divinis quam humanis judiciis talis scientiae tantaeque velocitatis extitit, ut jam neminem mortalium hac in re superiorem habuerit. Paucis itaque annis interpositis, [Col. 1023A] adoptatus a caesare est in administrationem publici regiminis. In quo actu tam multiplici laude resplenduit, ut, quod rarissimum est, invidiam virtute superavit. Unde factum est, ut exulante ad Ungariam Chunone duce, ipse ducatum Bajoaricum ad tempus susciperet regendum. Quibus diebus inter alia gloriose gesta Schirenses, latrociniis ut hodieque sunt deditissimos, in tantum devastavit, combussit ac contrivit, ut hujus afflictionis tam perpes memoria quam querimonia penes eosdem sit. Eo tempore cum secundus a rege esset, rexque cum solo regni solio praecederet, caesar ipse aliique multi veraciter credidere, prophetiam illam sancti Bardonis de majore potestate jamjam impletam esse. Sed neque adhuc venit hora, qua implenda erat haec sententia.

[Col. 1023B] 36. Illis diebus sanctus papa Leo Romanam rexit ecclesiam (1049), qui jam secundus imperatoria electione apostolicae sedi prefuit. Siquidem primus Suidegerus Babenbergensis episcopus extitit; qui venerabilis pater, ut praemisimus in libello Agnetis imperatricis [(44) 1Kb] , propter hanc necessitatem ad apostolicae sedis assumptus est gubernationem. Cum antiqua Romanorum avaritia inter alia etiam apostolicam sedem venalem faceret, et modo hunc, modo illum, nunc alium super alium constituerent: gloriosus imperator indignitatem rei non ferens, cum magno exercitu Romam venit, et habita generali synodo (1046, Dec. 24), duos simoniacos uno die abjecit, et tertium catholicum apostolicae sedi imposuit, praedictum scilicet Suidegerum Babenbergensem [Col. 1023C] episcopum, Clementem in papatu vocatum. Qui eisdem Babenbergensibus hoc privilegium dedit, ut in summis festivitatibus tum ministri altaris, tum etiam caeteri seniores mitras habeant in capitibus.

37. Hoc papa feliciter defuncto et Babenbergae in choro Sancti Petri singulari fratrum devotione sepulto, successit beatus hic de quo diximus Leo (1049, Febr. 12). Qui tam immensae clementiae fuit ut capitalium criminum reis nonnisi tres sextas ferias pro poenitentia injungeret, et cetera misericorditer indulgeret. Quod cum familiares ejus notarent, et simpliciores quosque ad audendum perpetrandumque facinus impunitate incitari dicerent, clementissimus papa suaviter respondit, et tam vera quam simplici [Col. 1023D] sententia murmurantes compescuit. Ait enim: Non displiceat vobis, fratres, si ego peccator peccatoribus condescendo; immo displiceat potius, quod peccantes gravius equidem quam ille, qui peccatum non fecit nec inventus est dolus in ore ejus, punio. Nusquam enim repperietis in toto evangelio, quod Dominus noster Jesus aliquem jejuniis vel verberibus afflixerit. Sed poenitenti: »Vade, ait, in pace, et amplius noli peccare.« Hic contra Nortmannos pro pace ecclesiastica bellum suscepit, et maximum suae partis detrimentum incurrit. Unde insolabiliter contristatus, cottidie missam cantavit pro interfectorum animabus. Quod cum diu fecisset, tandem angelus Domini per visionem sibi astitit, et cur cottidianas pro defunctis [Col. 1024A] missas ageret interrogavit. Cui cum ille respondisset, quod jure hoc pro interfectis suis faceret, angelus ad hoc, Noli, inquit, pro defunctis cantare, potius »Sancti tui, Domine,« quia pretiosa est in conspectu Domini mors sanctorum in illo prelio peremptorum. Quam missam postea cantavit pro illis ad vitae suae usque terminum. Appropinquante autem tempore vocationis ejus, vidit in visione juvenem quendam papalibus vestibus indutum accedere ad se, tres calices in manibus portare. Cujus sompnii interpretationem mox expergefactus sic exposuit suis familiaribus: juniorem quendam post se papam futurum et nonnisi tres annos victurum. Aliud quoque vidit sompnium de Hilteprando, tunc temporis Romanae ecclesiae archisubdiacono; scilicet cappam suam ardere [Col. 1024B] et flammas ex se usquequaque spargere. Quod prophetice solvens ait: Si unquam, quod absit, ad sedem apostolicam ascenderis, totum mundum perturbabis. Quae prophetia quam vera fuerit, plus aequo jam proh dolor! et bono in nostris calamitatibus apparuit.

38. Leone ergo papa non simpliciter defuncto (1054. Apr. 19), sed vere in numero sanctorum computato, primates Romanorum Mogontiam veniunt, papam sibi ab imperatore deposcunt, et post longam deliberationem nullum nisi nostrum episcopum Gebehardum accipere voluerunt (Nov.). Qui totis viribus renisus, quanto plus oblatam dignitatem recusavit, tanto Romanorum desiderium ad optinendum eum provocavit. Denique postquam legatos [Col. 1024C] suos clam, ut putatur, Romam misit, qui eum ex industria flagitiis plurimis infamarent et abhominabilem Romanis quoquo modo facerent---sed frustra,---postquam etiam per doctiores quosque, in quibus et noster magister, sibi faventia quaeque canonum collegit capitula---sed et hoc frustra; non est enim, ut Scriptura dicit, sapientia non est prudentia, non est consilium contra Dominum:---tandem Ratisponae collectis universis regni primatibus (1055. Mart.), omni tergiversatione deposita, cunctam controversiam brevi quidem sed notabili consummavit sententia. En, inquit ad caesarem, sancto Petro totum me, hoc est corpore et anima, contrado; et licet tantae sanctitatis sede me indignissimum sciam, vestris tamen jussionibus obtempero, ea scilicet pactione, [Col. 1024D] ut et vos sancto Petro reddatis quae sui juris sunt. Hac sponsione a benignissimo imperatore suscepta, Romam hilariter venit, singulari devotione susceptus est, in consecratione Victor appellatus est (Apr. 13), tribus annis apostolicam sedem gloriosissime rexit, tantaeque inter ceteras virtutes liberalitatis extitit, ut Romani non solum viventi verum etiam mortuo singularia laudum preconia attribuerent et memoria ejus celebris habeatur. Interim non immemor pacti sui, tum consentiente tum etiam invito imperatore, multos sancto Petro episcopatus, multa etiam castella injuste ablata juste recepit, Romanamque ecclesiam multis honoribus ampliavit, [Col. 1025A] ditavit, sublimavit; et si diutius vivere licuisset, fortasse tale aliquod verbum incepisset, quod ambae aliquorum aures tinnirent.

39. Post haec ab eodem imperatore plurimis et accuratissimis legationibus evocatus (1056), Gosilariam venit; et inaudita quidem susceptionis gloria honoratus esset, nisi Deus, quam nulla hec sibi forent, ardenter ostenderent. In ipso susceptionis articulo, dum regius apparatus cum exquisitissimis ornatibus obviam venienti procederet, tantus tamque subitaneus imber ingruit, ut totus ille tantae ambitionis ornatus usquequaque dissipatus sit. Verumtamen ubi fugiendo potius quam procedendo in monasterium ventum est, magnifice susceptus est, ut papam quidem decuit, non tamen ut imperator [Col. 1025B] voluit. Alias vero quam incomparabili apparatu tractatus sit, sicut supra modum fuit ipsa in re, ita longum est referre. Hoc tantum veritate ipsa non invidente licet dicere, nihil tam magnificum fuisse, quo devotionis suae multitudinem pro desiderio suo posset ostendere.

40. Paucis itaque interpositis diebus, autumnali venatione, gratissimo utique sibi occupatus studio in nemore Hart nuncupato, ultimam valitudinem incidit, et medicis desperantibus, ingravescente infirmitate 3 Non. Octobris rebus terrenis exemptus, ad interminabilia coelestis regni gaudia, ut vere credimus, est translatus. Et quidni credamus? cum inter innumera virtutis et pietatis opera adprime catholicus fuerit et in extremis suis ipsum apostolicum sibi [Col. 1025C] utique benignissimum, totque venerabiles episcopos aliosque sacerdotes praesentes habuerit; quibus et confessionem fecit et a quibus indulgentiam accepit, quosque devotissimos pro se intercessores habuit. Quem vero ex aqua dumtaxat et Spiritu sancto renatum et in fide catholica defunctum non salvarent tot tantaeque orationis et elemosinae, quae diem sepulturae ejus praecessisse feruntur? Deportatus itaque [Col. 1026A] a Saxonia usque ad Renum, Spirae in monasterio sanctae Mariae juxta patrem suum et matrem sepultus est 23o obitus sui die, 5 Kalend. Novembr. quo et natus est die, disponente hoc et egregio papa et Agnete imperatrice, dudum Augusta, nunc vidua, ut, quo die exivit de utero carnalis matris, eodem reconderetur in gremium terrae communis, scilicet mortalium omnium matris.

41. His ita transactis, dispositisque laudabiliter regni negotiis, Romam heu! nunquam reversurus rediit, et apud Aritium Tusciae civitatem 5 Kalend. August. immatura morte vitam finivit presentem, et ad gloriam provectus est indeficientem (1057, Jul. 28). Hujus venerabile corpus cum nostrates ad Eystetensem toparchiam perducere vellent, in via [Col. 1026B] per dolum a Ravennatibus inhumanissime spoliati sunt, et sepulto tam glorioso papa foras muros Ravennatis urbis in basilica sanctae Mariae, ad similitudinem Romanae Pantheon formata [45 1Kb] , piissimo desolati domino, summa onerati tristitia repatriare contendunt. Quibus ex meridiana parte descendentibus, eadem hora septentrionalem aperte Gundechar jam designatus episcopus descendit (Aug. 20); et illis pro amisso lugentibus domino, iste pro adepto laetatus est episcopio. De cujus electione, investitura, inhonizatione consecrationeque secundum descriptionem ab ipso factam supra jam diximus. Qui mox ut ordinatus est (Dec. 27), cum domum sancti Willibaldi ab orientali parte dirutam invenisset, quod antecessor suus quorundam pravo consilio persuasus parvo [Col. 1026C] ante obitum tempore jussit fieri, causa tamen meliorandi, nihil impensius maturandum credidit, quam ut dirutam reedificaret et reedificatam basilicam dedicaret (1058). Inter haec primum pascha suum mirabili ambitione celebravit, vocato ad se cognato et coepiscopo suo Egilberto Pataviensi et aliis multis tam comprovincialibus quam militibus suis et cetera [46 1Kb] . . . . .





INTRA ANNUM MLXXIII-XVI
LAMBERTUS HERSFELDENSIS.




[Col. 1027]
PROOEMIA AD LAMBERTI HERSFELDENSIS ANNALES EDENTE V. CL. LUD. FRID. HESSE [(1) 1Kb] . SER. PRINCIPI SCHWARZBURGENSI A CONSILIIS AULICIS ET TABULARIO PUBLICO.
(Apud PERTZ, Monumenta Germaniae historica, Script. tom. V, pag. 134.)

[Col. 1027A] De Lamberti patria nihil certi constat. J. Chr. Krausius [(1*) 1Kb] eum Transrhenanum ortu et fortasse Leodicensis disciplinae alumnum fuisse, suspicatur: 1o ex nomine Lamberti, quod Lotharingiae inferiori sive terris Mosanis fere peculiare fuerit; 2o ideo, quod Francogallorum et Walonum more vocabula exprimat, ut Heschenewege pro Eschenwege, Boto pro Bodo, Ellenburc pro Nellenburg; 3o quod in rebus Lotharingiae inferioris et Flandriae describendis copiosior sit. Sed haec argumenta ad rem, quam spectant, probandam, non sufficiunt. Nam ad primum quod attinet, nomen illud alias etiam terras, ut Thuringiam habitantibus familiare fuit, ita ut eodem jure scriptor ad comites Gleichenses quorum majoribus id usitatum fuisse scimus, referri [Col. 1027B] posset; deinde non liquet, Lambertum ipsum hanc talium vocabulorum scribendi rationem secutum esse, cum codices a nobis collati in iis varient; denique in rebus istarum regionum etiam proptera quod magni momenti esse et memoria dignae viderentur, enarrandis diutius haerere et morari potuit.

[Neque majoris eorum habenda est opinio, qui Lambertum Schafnaburgensem sive Aschafnaburgensem dixerunt ipsumque in hac Franconiae urbe natum fuisse statuerunt; cum nonnisi locus a. [Col. 1028A] 1058 [(2) 1Kb] depravatus et male intellectus hujus opinionis ansam dederit. W.]

Lambertus non a puero in monasterii cujusdam umbra et solitudine latuisse, sed, antequam Hersfeldiam se conferret, in vitae publicae luce et hominum frequentia versatus, ingenii animique quas a natura fautrice nactus erat facultates jam tum diligenter excoluisse: et, intima cum optimis Romanorum scriptoribus familiaritate contracta, purum et elegans dicendi genus, quod in eo laudamus, consecutus esse videtur. Nec tamen negari potest has virtutes assiduis, quae otio monastico fruens, Latinae linguae impendit, studiis auctas et confirmatas eumque eo potissimum tempore libros sacros, quorum cognitione non leviter tinctus, sed totus imbutus [Col. 1028B] est, diurna nocturnaque manu tractasse.

Hersfeldia litterarum studiosis optimam in iis proficiendi praebebat occasionem. Ea enim inter scholas monasteriis adjunctas et per Germaniam fama celebres saeculo XI fere principem tenebat locum. Albuinus hujus scholae primum magister, postea ejus loci praepositus, denique Magdeburgensis abbas a Conrado imperatore mense Januario a. 1035 constitutus, ob insignem quam sibi comparaverat philosophiae scientiam memoratur [(3) 1Kb] . Maxime frequentata [Col. 1029A] et ad summum perfectionis gradum evecta est Meginhero abbatiam regente, quod ex ipsius Lamberti testimonio compertum habemus [(4) 1Kb] . Bibliotheca etiam ejusdem instructissima, Lamberto patens, libros bonae notae cognoscendi et in usus suos convertendi dabat occasionem. Sane dolendum est, ne minima quidem ejus vestigia nostris temporibus esse reliqua, sed omnes ejus thesauros aut periisse aut alio translatos et in diversas regiones esse dissipatos.

Anno 1058 Lambertus, jam adultus, et, si Frischii [(5) 1Kb] conjecturae fides est, intra annos 1034-1038 natus, accessit ad monasterium Hersfeldense, allectus fama et religione Meginheri abbatis, cujus amore tantopere captus est, ut quoties in commentariis [Col. 1029B] suis sermo in eum incidit, grata mente ejus recolat memoriam, virum eum appellans »magnarum in Christo virtutum et vere unicum suae aetatis in Teutonicis regionibus recte et monastice vivendi exemplar.«---Eo ipso etiam anno in jejunio autumnali per Liutpoldum, Moguntinensem archiepiscopum, sacro presbyteri munere solemniter Aschafnaburgi est initiatus. Quo facto et rei familiaris, quam fortasse non tenuem sed satis amplam administrabat, cura, ne in via praegravaretur, abjecta, statim Hierosolymam, quo jam tum magnus hominum numerus ex Germania aliisque Europae terris tendere religionis causa solebat, profectus est, zelo Dei, sicut ipse dicit, »sed utinam secundum scientiam [(6) 1Kb] .« Quo in itinere, quod Meginhero inscio et [Col. 1029C] invito susceperat, nulla magis sollicitudine angebatur, quam quod abbatis animum hac de causa alienatum a se sibique infensum putabat; qui si ante reditum suum obiisset, neque in ejus conspectum redeundi et culpae veniam petendi sibi oblata esset facultas, magni criminis reum se censebat. Quod eum ad iter ita accelerandum impulit, ut, qui diem natalem Domini a. 1058 Marowae in confinio Hungariorum et Bulgariorum celebravit, anno proximo 1059, XV Kal. Octobr. (d. 17 Septembr.) in illius antistitis amplexibus haereret; quam felicitatem sibi divinitus tributam verbis, constantis et sincerae erga illum reverentiae arctissimique quo inter se jungebantur amicitiae vinculi testibus, praedicat. Sed [Col. 1029D] ejus consortio et convictu diu frui non licuit; abbas enim eodem anno et mense (d. 26 Septembr.) ad superos abiit.

Meginherum in abbatia regenda secutus est Ruthardus, [Col. 1030A] vir, Lamberto auctore [(7) 1Kb] , »in sacris Scripturis apprime eruditus et sic ad loquendum expeditus, ut nemo illa aetate verbum Dei copiosius, nemo subtilius, nemo elegantius tractaret, alias in observatione sanctae regulae paululum, quam mores et tempora expeterent, remissior erat.« Ab hoc abbate quaedam negotia in aliis locis divino cultui sacratis peragenda nostro commissa sunt, qui cum anno 1071 in monasteria paulo ante ab Annone Coloniensi archiepiscopo, rigidioris disciplinae patrono, omne studium ad eam, quae hoc tempore collabi coepit, emendandam et pristinae restituendam integritati conferente, fundata Sigebergense et Salfeldense, delegavit, ut novum vitae monasticae ordinem in iis institutum cognosceret et de eo ad suos referret. [Col. 1030B] Quo munere ita functus est, ut virum sapientem decet, non admirantem, quae vulgus stupere solet, nec nova propter novitatem despicientem, at illud tamen vitae genus, cui nescio quid sanctitatis inesse arbitrabantur, minime probantem. Majus, quam cui sustinendo pares essent vires humanae, onus sibi imposuisse censet istos monachos, neque esse, quod, sui dummodo tenaces propositi et paternae virtutis studiosi esse vellent, vitae normam a Benedicto acceptam immutarent.

Quibus tamen negotiis bellique circa monasterium Hersfeldense saevientis strepitu vir, liberales artes amans earumque studio innutritus, non impediri se passus est, quominus otio ab illis sibi relicto ad libros [Col. 1030C] componendos uteretur.

[Res enim gravissimae, quae tunc per totam Germaniam gerebantur, praesertim vero Saxoniae Thuringiaeque fines agitabant, Lambertum, quamvis »scientia se ad has describendas minus idoneum« putaret, ut quae memoria digna essent oblivioni criperet, accendebant. Et primum carmine heroico metro scripto id efficere conatus est, eodem modo quo plerosque medii aevi scriptores in versibus componendis studiorum tirocinium posuisse videmus. Quod opus, etsi auctor, ut ipsius verbis utar, in versibus plurima falsa pro veris scripsisse accusaretur [(8) 1Kb] , deperditum esse, non possumus quin doleamus.]

Postea monasterii sui historiam scribendam aggressus [Col. 1030D] est, quod ex florentissimo statu jam ad penuriam fere redactum fuit [(9) 1Kb] , et eo praesertim tempore sub abbatibus strenuis et probis, si non pristinae dignitatis recuperandae studio flagrabat, [Col. 1031A] certe ejus memoriam tum gaudio tum dolore renovabat. His annis cum episcopis Halberstadiensi et Moguntino de decimis litigabat, hoc tempore rex Heinricus id saepissime visitabat, in ejus finibus castra ponebat ibique cum principibus Saxonicis modo hostiliter, modo ad pacem componendam conveniebat. Regina a. 1074 in ipso monasterio filium peperit, quem abbas Hartwigus et alii plerique fratres Hersfeldensis coenobii de sacro fonte susceperunt [(10) 1Kb] . Quae res cum ultima sit, cujus in hoc libro mentio fiat, et Lambertus vivo Annone archiepiscopo, qui a. 1075 obiit, se scripsisse testetur, eum anno 1074 hoc opus composuisse putarim. De cujus consilio ipsum audiamus:


[Col. 1031B] Incipit Prologus in libellum de institutione Hersveldensis ecclesiae [1 1Kb] .

»Jhesu dormiente, navis periclitatur ecclesiae. Pugnant inter se venti in mari magno, et nullus Daniel (Dan. VII) invenitur qui oret pro populo. Immo non praevalet Daniel, nisi adversus principem Persarum precibus ejus resistentem archangelus praelietur Gabriel. Vere etenim, vere domus Israel domus est exasperatrix (Ezech. II, 8), et iniquitas ejus magna est nimis. Idcirco dedit Dominus potestatem mucroni suo, ut vadat ad dextram sive ad sinistram, quocumque faciei ejus est appetitus. Quapropter ingemiscat Ezechiel, et ingemiscat in contritione [2 1Kb] lumborum (Ezech. XXI, 4-6), ut non faciat Dominus consumationem Israel. Dicat etiam ad Dominum angelus, qui loquitur [Col. 1031C] in Zacharia: Domine Deus exercitum, usquequo tu non misereberis Iherusalem? (Zach. I, 12.) ut ab angelo, qui stat inter mirteta, mereatur audire verba bona, verba consolatoria (Zach. IX, 13). Quis dabit capiti meo aquam et oculis meis fontem lacrimarum (Jer. IX, 1), ut, etsi deflere non sufficio mala quae fiunt in ecclesia, lugeam saltem die noctuque filiam Babilonis miseram, matrem scilicet meam Herveldiam, multis miseriis et calamitatibus filiam confusionis factam? Cujus dum recordamur pulchritudinis, quasi super flumina Babilonis sedemus et flemus, quod, ut verum fateamur, peccata nostra et iniquitates patrum nostrorum post tantam pulchritudinem [3 1Kb] confusionem ei [Col. 1031D] modernae pepererint foeditatis. Denique, ut post dicemus, haut difficile est dictu, quantum brevi adoleverit diviciis, magnitudine, gloria, cum praecipue studiis beati Lulli Magontiacensis archiepiscopi, qui ei aedificandae manum injecerat, tum favore ac liberalitate nobilium virorum atque feminarum, tum frequentia monachorum nobiliter ibidem in castris Domini militantium, quorum [Col. 1032A] numerus jam tum excreverat usque ad centum quinquaginta. Tantam siquidem ei contulerat foecunditatem, qui habitare facit sterilem in domo matrem filiorum laetantem. At nunc effoeta et exhausta, immo vero ideo effoeta quia exhausta, ingemiscit et parturit [4 1Kb] usque adhuc (Rom. VIII, 22), et non est virtus parturiendi [5 1Kb] propter violentiam praedonum, qui ei nihil reliqui fecerunt praeter parietes et saxa. »Memento, Domine, filiorum Edom, qui dicunt: Exinanite, exinanite usque ad fundamentum in ea (Psal. CXXXVI, 7).« Ob quod suggestioni eorum, pravae conspirationi, rei publicae atque ecclesiasticae paci contraire, assentiri periculosum ducimus. Maximam autem violentiam patimur ab his, qui defensores esse debuerant [Col. 1032B] ecclesiae nostrae, quorum officium erat ex adverso adscendere et murum pro domo Israhel opponere, qui, ut sufficerent pro castris Domini stare et praeliare bella Domini, ecclesiae sunt opibus locupletati. Sed avaritia cum inferno numquam dicit: Sufficit (Prov. XXX, 15). Etenim acceptis, quae jure illis advocaturae competunt, beneficiis, una etiam, quae in nostros usus illis patrocinantibus debebantur, vindicant instinctu avaritiae, et devorant plebem tuam, Domine, sicut escam panis (Psal. XIII, 4), nihil agentes de nostra salute, eo quod nostrae professionis non sit injuriae obviam ire. Sed mihi vindictam, et ego retribuam (Hebr. X, 30), dicit Dominus, est: Qui tangit vos, tangit pupillam oculi meam (Zach. II, 8).---Nunc [Col. 1032C] jam tempus flagitat, quid hoc sibi velit exordium, exponi. Scribere disposui non ostentandi sed exercendi causa ingenii, nec scientiae quae inflat sed caritatis gratia quae aedificat (I Cor. VIII, 1), quaecumque ad animum recurrunt eorum, quae olim me contigit super statu monasterii nostri vel legisse vel a probatissimis viris audisse, quaeque etiam ipse expertus sum, sedens cum Iheremia et flens casum et, ut ita dicam, excidium patriae meae. Ad quod studium me dormitantem vestra, si recolit, paternitas [(11) 1Kb] saepenumero excitare curavit; sed timidum me filiumque diffidentiae tandem ad audendum perpulit laeta cujusdam Fuldensis abbatis historia subtiliter memoriae commendata; [Col. 1032D] quamquam nec ea facundia nec ea mihi copia suppetat, tam subtiliter enarrandi res, partim oblivione partim temporum prolixitate procul a memoria relegatas, et ideo absque ambiguitate minus auctoritatis habituras. Ad hoc me accendunt studia rerum moderno tempore gestarum, quamquam sciam me ad has describendas minus idoneum. Quas tamen plerasque pro opibus ingenioli [Col. 1033A] mei heroico metro strictim comprehendi. Sed quoniam relata ab aliis, ab aliis refelluntur, et in versibus plura [6 1Kb] falsa pro veris scripisse accusor, in hoc genere stili manifesta transcurrere, dubia ne attingere statui. Vestri solius, pater mi, in hoc opusculo expecto judicium. Oleum autem peccatoris non impinguet caput meum (Psal. CXL, 5). Surge, pater mi, et comede [7 1Kb] de venatione filii tui ut, si faucibus tuis fuerunt dulcia, benedicat mihi anima tua [8 1Kb] (Gen. XXVII, 19).«

Fuldensem, quam Lambertus laudat, historiam eamdam putarim quam Trithemius a Megenfredo magistro conscriptam esse sibique multa notatu digna suppeditasse dicit [(12) 1Kb] , nisi Lambertus hoc loco abbatem auctorem nominaret. Certe utrumque opus [Col. 1033B] nos latet, neque Lamberti historia temporum injuriam integra evasit, cujus epitomen tantum a monacho quodam Hamerslebensi factam [(13) 1Kb] superstitem gaudemus; qui praefationem et primi libri initium satis fideliter excepisse videtur. W.] Reliqua ab inepto epitomatore truncata et mutilata tam deformi habitu ad nos pervenerunt [(14) 1Kb] , ut vix Lamberti agnoscas manum, et locos, qui ab aliis scriptoribus inde petiti esse videntur [(15) 1Kb] , frustra apud istum quaeras. Hoc saltem patet, plures libri a Lamberto conscripti codices in Germaniae bibliothecis extitisse, quem si integrum haberemus, multo firmiorem [Col. 1034A] sententiam ferre possemus de ejus pretio, quod Wenckius [(16) 1Kb] minimum esse statuit: Lambertum, inquiens ne initia quidem sui coenobii recte ad annum 736 retulisse, et si litteras in tabulario ejus reconditas inspicere voluisset, multo diligentius et uberius temporibus res prioribus ibi actas singulaque ejus fata narraturum fuisse, excusandum tamen quodammodo, quod tunc non tam facilis fuerit talium monumentorum usus, ut scriptores ad eorum adyta penetrare et materiam libris suis aptam promere inde possent [(17) 1Kb] ; denique scriptorem ipsum suam rerum Hersfeldensium inscitiam palam confiteri [(18) 1Kb] , quam etiam, plures Hersfeldiae abbates omittendo, aliis falsos regiminis annos tribuendo, saepe prodat, qui errores ex litteris tabularii nostro adeo tempore [Col. 1034B] servatis commode emendari potuissent. Caeterum index horum antistitum, quem libellus iste exhibet, eos tantum complectitur, qui in altero Lamberti scripto, de quo jam dicturi sumus, memorantur, eodem se ordine excipientes [(19) 1Kb] .

[Nihilominus opus, in quo quaedam de saeculi XI historia notatu digna referuntur, a Madero [(20) 1Kb] ex codice Guelferbytano editum, ex eodem nobiscum a V. cl. Schoenemann communicato---chartaceus est saec. XVI inc. jam cod. Aug. 76, 30, notatus, et foll. 25, 27 libellum nostrum continet---infra exhibendum duximus [*) 17Kb] . W.]

[Col. 1035A] Deinde rerum Germanicarum Historiam composuit Qui liber, quanquam ex more illorum temporum [Col. 1036A] non in capita divisus, revera tamen duobus voluminibus continetur, quorum alterum Annalium, [Col. 1037A] alterum Commentariorum nomine non inepte insignire vult F. C. Th. Piderit (26) 1Kb] . Illo enim volumine, [Col. 1038A] jam supra tom. III edito, ab Adamo initium capiens, universam Historiam in quinque aetates distinctam [Col. 1039A] ita tractat, ut usque ad ann. 703, nihil nisi sola nomina afferat, tum vero ad singulos annos ea tantum facta, quae ad gentes Germaniae, familias principum, rem sacram, ecclesias et monasteria, etc. pertinent, quae memoratu digna viderentur, breviter admodum percurrat et tangat, usque ad annum 1039, quo Conradus imperator obiit. [Quae omnia ex Annalibus in monasterio suo Hersfeldensi confectis ad verbum fere desumpta esse, jam supra dictum est [(33) 1Kb] . Hi Annales jam deperditi, sed a diversis diverse exscripti, etiam rerum annis 972-982, gestarum paulo ampliorem Historiam ipsi suppeditasse videntur [(34) 1Kb] , ipsosque in monasterio postea ope Annalium Hildesheimensium usque ad annum 1040 continuatos fuisse, Annales ostendunt Ottenburani [Col. 1039B] [(35) 1Kb] supra editi, qui usque ad hunc annum quam maxime cum Lamberto conveniunt, quamvis eos neque ipsius librum neque Hildesheimensem illum, ex quo haec notitiae manarunt, sed Hersfeldenses Annales secutos esse, facile sit demonstratu. His brevibus notationibus exscriptis, Lambertus lectoribus satisfecisse sibi visus est, iisque nihil addidit, nisi fortasse quaedam eaque brevissima, quae ex Annalibus antiquis Altahensibus desumpta esse videntur [(36) 1Kb] , fortasse vero jam a quopiam Annalium Hersfeldensium codici illata erant [(37) 1Kb] . Inde ab a. 1040. Lambertus proprio Marte res praecipuas adnotandas suscepit; sed ad sua tempora festinans neque multa memoriae tradidit, neque ab erroribus cavit [(38) 1Kb] . W.] Secundo hoc volumine tempus, quo [Col. 1039C] Heinricus IV regnare coepit, persequitur, quae est praestantissima et lectu dignissima libri pars, quoniam rebus quas tradit aut ipse interfuit, ut iis, quae in monasterio Hersfeldensi vel in terris non longe ab eo remotis, Thuringia et Saxonia, acciderunt, aut ea, quae in exteris regionibus, Italia, Flandria, Lotharingia inferiori, etc., gesta sunt, a testibus fide dignis facile cognoscere potuit.

Narratis, quibus Heinricus rex conflictatus est malis et calamitatibus, et quam indigne et crudeliter in Italia ab Hildebrando (Gregorio VII), summo [Col. 1040A] pontifice, sit habitus, et Rudolfi, ducis Suevorum, electione Forchhemii III, Id. Mart. ann. 1077 peracta, scriptor »more inertis poetae, extremo jam in opere languescens---in longum satis---protracto volumini« finem imponit, ut »qui postea scribendae reliquae hujus historiae parti sese accincturus sit, habeat, unde apte exordiri possit.« An his verbis significare voluerit, se hunc librum jam senectute ingravescente confecisse, definire non ausim; sed cum ad describendam reliquam Historiae partem alium aggressurum esse speraret, certe nonnullis annis post, fortasse Rudolfo jam mortuo, hic finem fecisse videtur.

Summorum qui apud Romanos floruerunt historicorum exemplum ad imitandum sibi proposuisse [Col. 1040B] Lambertum, ex dicendi, quo usus est, genere satis superque elucet. Ejus enim ingenium totius antiquitatis cognitione, optimorumque, quos tulit, scriptorum lectione non leviter tinctum, sed ita imbutum fuit, ut non imperitorum et ineptorum mediae aetatis monachorum more anxie et infelici opera verba ex iis conquireret et parum apto loco promiscue collocaret, sed diligenti optimorum quorumcunque delectu habito, orationem suam pulcherrimis, quos ex iis decerpserat, flosculis ornaret ac distingueret. Suspicimus in eo et admiramur simplicitatem minime rudem, nativum quemdam orationis colorem, elegantiamque eam, quae ab hujus saeculi scriptore viae exspectari potest. Ubique magnam in exponendis rebus gestis laudem ordinis, perspicuitatis et jucunditatis [Col. 1040C] meruit. Nam ejus narratio variis virorum praeclarorum imaginibus, tanquam luminibus, collustrata, sermonibus eorum, quibus, antiquos historicos aemulatus, nos quasi in mediam rem rapit, animata et vividior reddita, et ars, qua excellit, uno ferre lineamento rerum faciem depingendi, ut eas pietas cernere videamus, sicut Heinricum cum uxore et reliquis comitibus Alpes superantem, lectores vel invitos allicit et mira suavitate tenet. Deinde, ordine temporum fere semper religiose servato, nunquam, quod alii solent, filum narrationis subito et praeter [Col. 1041A] exspectationem abrumpit, sed producit et continuat, ita ut res unoquoque anno actas separatim a sequentis Historia tractet, et virorum clarorum, tam de re publica quam Ecclesia meritorum, in eo mortuorum memoriam recolat; quod forma Annalium, in quam librum suum redegit, flagitasse videtur, et eam quidem utilitatem praebet, ut uno obtutu, quid simul evenerit, contemplari ac dijudicare liceat. Affert vero etiam incommoda, quae scriptor sensisse quidem, sed necessaria duxisse nec declinare ausus esse videtur. Interdum tamen angustiores hos terminos transgressus liberius vagatur, et ea, quae arcto inter se nexa sunt vinculo, non a se invicem separat et disjungit; quod inter alia, Historia controversiae de abbatia Malmundariensi agitata [(39) 1Kb] et turbarum in Saxonia ortarum [Col. 1041B] [(40) 1Kb] testatur.

Sed, ut pergamus in adumbranda virtutum, quibus noster praeditus est, imagine, excellit is etiam verissimo et acerrimo in recte aestimandis hominibus et aequa lance ponderandis eorum factis judicio, animoque pietatis, humanitatis misericordiaeque sensu plenissimo. Valde etiam lectores afficit, et ad satietatem fugandam confert, cum scriptorem ipsum vel rei cujusdam indignatione (ut cruentae et nefandae illius pugnae Goslariensis a. 1063), vel misericordia (ut Heinrici per silvas et deserta fugientis a. 1073), vel denique justa ira (ut in enarrandis, quas Saxones a regis ministris tolerarunt, vexationibus a. 1073, aut Coloniensium scelere in Annonem archiepiscopum commisso a. 1074), vehementer [Col. 1041C] commotum vident.---Nusquam Lambertus Historiae dignitatem laedit magna et gravia minoribus et levioribus confundendo, nisi quis eum cum Philippo Melanchtone ideo reprehendere velit, »quod quaedam admiscuerit de privatis rebus indigna posterorum memoria«, quae tamen hic vir eximius sine dubio in priori tantum libri parte, nonnulla exigui momenti complectente, invenire sibi visus est.

A scriptorum hujus saeculi superstitione, qui fabulas aniles et absurda commenta pro veris venditare solent, hic se liberum et immunem, quantum [Col. 1042A] potuit, praestare conatus est, licet passim de sanctorum miraculis malique daemonis, quas hominibus struxisse dicitur, insidiis talia proferat, quae negare vel in dubium vocare, illo aevo nefas putaretur, nos vero, meliora edocti, ridemus [(41) 1Kb] .

Talibus igitur virtutibus cum conspicuus sit Lambertus, quas omnes, qui ejus scripta attente legerunt, agnoscunt et praedicant, non tamen ubivis locorum operam dedit sermoni puro, emendato, qui vocabula parum Latina, aut obsoleta aut post aetatem Augusti demum in hanc linguam recepta et usu probata, verborumque structuras et sententias quibus optimi scriptores recte abstinent, intentissima cura fugit et devitat. Ejus generis sunt, praeter ea, quae vel in glossario locum tenebunt [Col. 1042B] vel in annotationibus jam deterioris notae esse monuimus, plura quae quamvis apud plerosque medii aevi scriptores occurrant, infra tamen enotanda putavimus [(42) 1Kb] . Ita etiam, ut alia taceamus, in constructione verborum: facere (in significatione efficiendi cum infinitivo, ut idem sit quod jubere), jubere ut et suadere, quod modo infinito junctum vel scriptoris negligentiam vel poetae imitationem prodit, leges purioris latinitatis migrasse existimandus est. Nec minus ingrata est repetitio eorumdem verborum et locutionum, a qua scriptores Latini, ad egestatem linguae suae tegendam, sedulo sibi cavent, quae in nostro tam frequens est, ut eum aliquando inopia verborum laborasse, suspicio nobis suboriatur. Ex magno vocabulorum, phrasium, sententiarum, [Col. 1042C] proverbiorum, troporum, metaphorarum, etc., quae adamasse videtur, numero pauca tantum infra delibasse sufficiat [(43) 1Kb] . Eadem est ratio locorum, quos ex libris sacris et classicis Romanorum scriptoribus, Cicerone, Livio, Tacito, Terentio, Horatio, Ovidio aliis affert, quorum haud paucis bis et saepius in simili re utitur [(44) 1Kb] . Ad poetarum Latinorum carmina cognoscenda cum maximum contulisse videatur studium, in haud paucis etiam ejus commentariorum locis oratio supra prosae simplicitatem tenuitatemque assurgit et poetico [Col. 1043A] quodam colore infucata est; quod non uno exemplo confirmatur. Nimia denique copia et ubertas ubi brevitati et concinnitati commodior fuisset locus, vitio ei verti potest. Quas leves maculas, quibus, cum in Lamberti libro plura niteant, ut ei inter aetatis mediae historicos principem pene locum concedere non dubitemus, non magnopere offendimur, ipse, emendatrice manu admota, facile abstergere et delere potuisset; excusandae tamen sunt in homine, cujus esset, libris sacris, ecclesiasticis, liturgicis legendis omnem fere operam omneque tempus impendere.

Quibus expositis, de re non minus gravi et difficultatibus implicita quaerendum est: an Lambertus historicam fidem semper servarit [(45) 1Kb] ? Quam quidem quaestionem non melius et promptius solverimus, [Col. 1043B] quam si, Lambertum vera dicere primum potuisse, deinde voluisse, paucis demonstrabimus. Omnis autem rei cardo in eo vertitur, utrum, quae hic scriptor de Heinrici IV indole, moribus et factis, de turbis eo imperante concitatis, de calamitatibus, quae Germaniam tum fato iniquo afflixerunt, narravit, vera sint, necne. In tantis animorum motibus, quantis Lamberti aetas agitata est, fieri non potuit quin, quam quis de rebus publicis sequeretur sententiam, in eam lectores quoque trahere vellet. Sed in hoc viro, qui inter has tempestates et procellas tantum mentis sanae et animi quietis sibi conservavit, ut verum a falso discernere posset, tale quid non est timendum. Hersfeldensis coenobii antistes, [Col. 1043C] publici concilii nunquam non particeps, quid in utraque, et Heinrici regis et Saxonum Thuringorumque, parte gereretur, non erat nescius; contigit vero ei etiam ut medius inter illum principem et hos populos, et illi ob fidem servatam gratus esset et acceptus, et apud hos ob eximiam eloquentiam caeterasque ingenii animique facultates magna polleret auctoritate, ita ut Lambertus, quem tanquam hominem non modo promptum ingenio, sed usu etiam exercitatum, saepius fortasse intinerum et negotiorum sibi adjungebat comitem, quae his de rebus traditurus posteris esset, ex puro et limpido potius fonte quam ex turbidis rivulis haurire posset. Uniuscujusque autem historici multum interest, si quando, viros, quorum ad arbitrium nutumque [Col. 1043D] caeteri se figere et componere solent, praesentes cognoscendi, coram ex iis audiendi et, quales sint eorum mores et ingenia, discendi, quaeque velint et cupiant investigandi, occasionem sibi datam videt. Quae opportunitas nostro saepe se obtulit, Heinrico IV identidem Hersfeldiae commorante ut anno 1066, 1071, 1073, 1074.---Sed satis de hac causa dictum puto, veniamus ad alteram. Lambertum, quae comperta et explorata habuerit vera et sincera, nec falsa et simulata, posteris reliquisse, cum qui in omnibus ejus narrationibus inest genuinus sine ullo fuco color, probat, tum liberae ejus et graves de corruptis clericorum moribus et depravata rei sacrae conditione [Col. 1044A] querelae magis confirmant. Tantum enim abest, ut quae in monachis suae aetatis suique ordinis vituperanda observarit, silentio premat, aut eorum culpam in alios, principes inprimis, quorum tamen injurias et vexationes quibus cives suos afficiebant, eadem acerbitate castigat, transferre velit, ut aperte in eorum mores plane deperditos invehatur deque iis querelas jactet. Ea! qualem nobis, data de monachis sui temporis disserendi occasione, ambitionis, superbiae et luxuriae eorum imaginem proponat ad ann. 1071: Et revera non immerito Dominus---non esse usque ad unum. Nec monachi tantum, sed etiam summi Ecclesiae magistratus, si forte morum pudori et vitae sanctitati minus studuerint, bilem ei et indignationem movent, graviterque eos reprehendit [Col. 1044B] et exagitat ut ann. 1064; et a. 1070 Hermannum per Simoniacam haeresin episcopatum Bambergensem invasisse, et multis muneribus papae datis non solum impunitatem criminis, quod objectum fuerat, consecutum, sed etiam pallium et alia quaedam archiepiscopatus insignia percepisse, animo ob hoc facinus vehementer commoto tradit. (cf. a. 1075). Postquam Lambertus Rutberti abbatis Bambergensis, qui ad locum Meginwardi, abbatis Augiensis, non per justam et legitimam electionem suffectus est, sordidam vitam et quam immensa ad hanc dignitatem assequendam munera prodegisset, perstrinxit, ita pergit (a. 1071): Is pseudo-monachus---prolixiore opus habent tragoedia.---Quam severum et justum est ejus de Heinrico, episcopo [Col. 1044C] Spirensi, Ecclesiae suae opes puerili levitate dilapidante (a. 1075), et de abbatibus monachisque ad summam Fuldensis monasterii dignitatem pretio mercandam confluentibus (a. 1075) judicium! Quibus exemplis plura alia ejusdem generis addi possent. Cui denique ipse Ruthardus in moribus remissior videbatur (a. 1074), qui Aribonem, nobilissima familia prognatum, Guillelmi et Ottonis marchionum fratrem, a servis suis occisum, »litteris quidem apprime eruditum, sed propter lasciviam morumque intemperantiam bonis omnibus invisum« (a. 1070) dicit, nonne is solam vitae integritatem et virtutem, nulla dignitatis, generis et ordinis habita ratione, in laudando pariter ac in vituperando [Col. 1044D] spectasse putandus est?---Nec tamen eo audaciae progressus est Lambertus, ut de rebus monasticis aliam plane, quam sui saeculi homines, sententiam sequeretur, Meginhero duce, nihil nisi quod nimium esset, tum in petulantia, tum in disciplinae severitate, aversatus.

Suspicionem etiam animi Hildebrando sive Gregorio VII pontifici tantum dediti, quantum ab Heinrico IV rege alieni, quibusdam movit Lambertus. Nam illum non modo laudibus cumulat (a. 1073), sed etiam calumnias et convicia, quibus inimici eum proscindebant, tam sedulo refutare studet, ut inde ejus officiosam gratificandi voluntatem cognoscamus. [Col. 1045A] Sic narrata pontificis cum Mathilde marchionissa consuetudine et convictu, quantam criminandi materiam praebuerit ista familiaritas, non praeterit quidem, at statim tamen addit (a. 1077): Sed apud omnes sanum aliquid sapientes luce clarius constabat, falsa esse quae dicebantur. Nam et papa---satis eum contra venenatas detractorum linguas communiebant. Eodem modo, quorum Hildebrandus in synodo Wormatiensi accusatus est, delicta excusare eorumque criminum vim et pondus infringere ac levare studet, ut ea omnia ab Hugone Blanco, homine fraudulento et ira in papam inflammato, excogitata esse dicat. Denique tumultus, vita caelibe sacro ordini imperata passim, Erfordiae praecipue ortos, ita refert, ut pontificis decreta magis [Col. 1045B] probare quam improbare videatur. His igitur aliisque causis Lambertum Gregorio faventem et ab ejus partibus stantem videmus. Sed quaeso, qui fieri poterat, ut scriptor, locorum intervallo disjunctus, de viro, qui non solum vulgi opinione gravissimus, disertissimus et maximae auctoritatis esset habitus, sed intelligentium quoque hominum judicio probatissimus, aliter sentiret et loqueretur? Ad virtutum ejus, verarum et fictarum, admirationem accessisse apud Lambertum legimus grati animi sensum, quem Hildebrando, velut acerrimo libertatis Germaniae vindici, deberi omnes vel regis levitate offensi, vel ejus superbia laesi prae se ferebant ac profitebantur. Utrum jure, an injuria? Hoc dijudicare vix licuit Lamberto, qui tum superbe a rege [Col. 1045C] facta et indigne ab ejus ministris vel amicis perpetrata, malaque ex munerum sacrorum nundinatione, tanquam ex perenni fonte, manantia vidit et gemuit, tum remedia his morbis, qui totum utriusque reipublicae corpus antea sanum et valens pestilenti veneno infecerant, sanandis proposita, salutaria et praesentia duxit.

Sed ea quoque culpa Lambertus vacat, quam in eum vulgo censerunt, quod in describenda Heinrici IV, vita et moribus veritati male consulerint, quae, instituta cum aliis rerum Germanicarum ejusdem aetatis scriptoribus comparatione, facile ab eo removeri potest. Nullus enim fere horum scriptorum [(46) 1Kb] reperitur, qui ab omni partium studio immunis, [Col. 1045D] conturbatum dissidio inter pontificem et imperatorem reipublicae statum tam prudenter et quiete exposuerit, quam Lambertus. Cujus etsi commentarii satis luculenter docent, eum fidem papae debitam omnino servare voluisse et ejus signa deserere nefas duxisse, non ubique tamen ab eo facta defendit. Quo fuit probo, honestatis amante et a flagitiis sceleribusque abhorrente animo, prorsus omnes, qui leges et aliorum jura violarunt, sive clerici fuerint sive laici, ira et indignatione acriter prosequitur, ideoque pari vehementia injustam decimarum [Col. 1046A] exactionem et injurias Saxonibus et Thuringis a rege illatas atque improbam corum clericorum vitam, qui ad honorum gradus non via virtutum, sed per ambitionis praeruptum et male partarum pecuniarum profusionem immerentes ascenderant, insectatur et corripit. Quae cum ita se habeant, non mirum est Lambertum potius pontificem quam regem cum asseclis insontes adeo nec refragantes injuriose et crudeliter tractantem, quae facinora quotidie et videret et audiret, favore esse complexum. In Heinrici quidem Vita duo discernenda sunt tempora, unum quo rex juvenis per paedagogos et pessimae notae familiares corruptelarum illecebris irretitus, potentiae fines paulo longius quam patriae salus permitteret, proferre conatus est; [Col. 1046B] alterum, cum mala subiit, rege potentissimo, a patre avoque, viris clarissimis et optime meritis commendato, indignissima, quae summam miserationem commovere debent; cujus sensu etiam Lambertus difficile et periculosum in Italiam iter calamitatesque quibus in eo laboravit describens, se tactum esse profitetur. De illa vitae parte scriptor lene judicium fert, juvenili potius superbiae quam inveteratae male faciendi consuetudini injustam Saxonum oppressionem perniciosasque quibus flagrabat libidines tribuens, et sic eum excusans [(47) 1Kb] : Rege ad omnia, quae jussus fuisset, puerili levitate annuente, tum regem »juveniliter tumultuantem« appellans. Saxonibus vero et Thuringis [Col. 1046C] ad maximam perniciem ab eo jam redactis, rerumque publicarum conditione omnino perturbata, prudentibusque principum consiliis prorsus spretis et neglectis, severius cum eo agit, ut non modo haec [(48) 1Kb] : Neque enim lasciviae regis---vel levi verbo auderet redarguere, sed etiam multa alia in regis ignominiam dicta, in his Annalibus legamus; cum, si alterum simul tempus narrando complecti licuisset, meliora de eo dicendi oblata esset facultas.

Quibus omnibus examinatis et ponderatis, haud inviti largiemur Lambertum, licet ab erroribus quorum nonnullos in annotationibus ostendimus, non prorsus liberum, plenam, perspicuam et accuratam rerum sua aetate vere gestarum narrationem [Col. 1046D] posteritati reliquisse, et, cum nec causarum, quibus quaeque acta sunt, neque eorum quae cum iis conjuncta evenerunt explicationem negligat, pragmaticae ejusdemque verae historiae exstitisse auctorem. Quo factum est ut plerique historiae Germanorum scriptores, qui quidem fontes ipsos adire consueverunt, eum maximi aestimaverint, ejusque in Heinrici Vita auctoritate, tanquam hominis eloquentissimi pariter ac gravissimi, fere sola nitantur et in ea acquiescant.


F. L. HESSE.

Attamen per medium aevum Lamberti nomen raro [Col. 1047A] aut nunquam auditum est. Nam ipse illud neque praefatione quadam neque libri inscriptione neque in textu prodidit [(49) 1Kb] , ut fere mirum sit, quod posterioris aevi codices et scriptores [(50) 1Kb] id scire potuerint. Liber vero a pluribus lectus est atque exscriptus. Quibus signa praetulisset Bernoldus, si ejus verba a. 1054 de miraculo a papa Victore facto, quae cum Lamberto prorsus conveniunt, ex hoc exscripsisset. Cum vero alibi nusquam hoc libro usus sit, id vix statuerim. Nisi haec verba Lamberto postea obtrusa putes [(51) 1Kb] , sane de communi utriusque fonte, quamvis haec nunc lateat cogitare oportet. Neque Sigebertum Gemblacensem [(52) 1Kb] Lamberti Annalibus usum esse, V. Cl. Hirsch mihi persuasit [(53) 1Kb] licet singulis annis [(54) 1Kb] quamdam inter eos [Col. 1047B] deprehendi similitudinem non negem.---Itaque primus, nisi fallor, Lamberti Historia monachus Sigebergensis, qui Vitam Annonis archiepiscopi Coloniensis conscripsit usus est; cui quae ille de viro celeberrimo sibique noto diligenter retulerat se ita commendabant, ut ea ad verbum in suas transferret schedas, iisque in publica archiepiscopi Vita enarranda nihil fere addendum reperiret [(55) 1Kb] .---Paulo post qui magnos illos Annales confecit, quos vulgo annalistae Saxonis nomine laudamus, Lambertum evolvit et plures ejus locos compilationi suae vastissimae intulit, quamvis, Brunonis Historia caeteris fontibus praelata, praestantissimam illius partem, eam dico, qua bellum Saxonicum describitur, intactam reliquerit, sive ne narratione copiosissima [Col. 1048A] obrueretur veritus, sive Lambertum Saxonibus et praesertim Halberstadensibus non satis favisse ratus.---Eodem fere tempore liber de fundatione coenobii Gozecensis scriptus est, cujus auctorem plura ex Lamberto desumpsisse [(56) 1Kb] patet.---Etiam [(57) 1Kb] in Chronico Laureshamensi Lambertinae narrationis vestigia deprehendi, jam Stenzel monuit [(58) 1Kb] .---In monasterio S. Petri Erfordiensis jam saeculo duodecimo incipiente Lamberti codicem fuisse, cujus fragmenta tum aliis operibus sint inserta, tum tanquam breviores Annales descripta mox videbimus. In eodem vero coenobio saec. XV ex Nicolaus de Sygen magnum Thuringiae Chronicon digessit [(59) 1Kb] , in quod etiam ex Lamberto plurima recepit. Cujus autographon in archivo publico Wimariensi asservatum [Col. 1048B] V. Cl. Hesse summa diligentia perlustravit et examinavit. Alii quoque rerum Erfordiensium scriptores, praesertim ille, qui satis barbaro nomine »Exphurdianus antiquitatum variloquus« audit [(60) 1Kb] , multa ex Lamberti Annalibus mutuati sunt. Praeterea vero saeculo XIV exeunte XV incipiente, plures eorum codices noti fuisse videntur, cum etiam alios rerum scriptores iis usos fuisse, V. Cl. Hesse probaverit, Wigandum Gerstenberger in Chronico Hassiaco [(61) 2Kb] , Trithemium in Chronico Hirsaugiensi [(62) 1Kb] , Paulum Langium in Chronico Citicensi [(63) 1Kb] ; quibus addi possunt Andreas Lang, abbas S. Michaelis Babenbergis, qui saec. XV ex. librum De sanctis ordinis S. Benedicti conscripsit [(64) 1Kb] , et N. Emser [Col. 1049A] [(65) 1Kb] , quia. 1512 Vitam sancti Bennonis Misnensis episcopi edidit [(66) 1Kb] .

Paucis annis post prima editio prodiit, quae ingenti plusu recepta, viribus eruditis pretiosissimus visus est thesaurus [(67) 1Kb] , ita ut deinceps horum annorum Historiam Lamberto maxime auctore omnes narrarent; qui utinam etiam aequum ejus judicium imitati atque aemulati essent!

Societate aperiendis fontibus rerum Germanicarum medii aevi constituta et statim de praecipuis scriptoribus summa cura diligentiaque exhibendis cogitante, Cl. L. F. Hesse, vir de Historia Thuringica meritissimus, Lambertum, omnium medii aevi historicorum pene praestantissimum, edendum suscepit, et annis sequentibus cum codices a Pertzio [Col. 1049B] et Boehmero feliciter repertos cum editis comparavit eorumque fide textum recensuit, tum verbis et rebus explicandis egregiam operam navavit, et studiorum per viginti et amplius annos continuatorum fructus in hoc loco reponere voluit.

Subsidia vero haec ipsi ad manus fuerunt:

1) Codex Augustinensium Wittenbergensium [(68) 1Kb] , quem vir summus et de omnium scientiarum provectu optime meritus Philippus Melanchthon Secerio describendum mandavit atque Chaspari Churrerero typis edendum transmisit. Qui cum jam inveniri non potuerit, sive deperditus sit sive in quodam angulo lateat [(69) 1Kb] , editio princeps, quam Churrerus a. 1525, Tubingae apud Hulderichum Morhardum vulgavit, adhibenda erat. Exemplar enim illud genuinum [Col. 1049C] Lamberti textum continuit satisque fideliter expressum esse videtur, ita ut plerumque nonnisi leviora menda aspersa atque hinc inde vocabulum [(70) 1Kb] omissum vel additum deprehendas; quae aliorum [Col. 1050A] codicum fide emendanda erant.

1*) Codex in archivo Dresdensi a Cl. Hessio primum evolutus, quem annis 1550-1600 manu exaratum esse opinatur, ex editione principe descriptus esse videtur, quippe qui in plerisque cum ea conveniat neque locum a. 1075, expleat [(71) 1Kb] .

1a) Auctor Vitae S. Annonis [(72) 1Kb] et

1b) Annalista Saxo [(73) 1Kb] antiquos et optimae fidei codices ante oculos habuerunt [(74) 1Kb] .

Reliqui vero libri, quotquot novimus, manarunt ex

2) Codice monasterii S. Petri Erfordiensis, qui certe saeculo XII inc. scriptus fuisse videtur, itaque prope ad Lamberti tempora accessit et ejus verba accurate satis atque fideliter servasse putandus est, nonnulla vero adjecit quae res Erfordienses posterorum [Col. 1050B] memoriae traderent, a genuino Lamberto secernenda. Codex ipse, quem in Thuringiae bibliothecis frustra quaesivi, deperditus esse videtur; ex ipso vero derivati sunt

2a) Codex Gothanus Ekkehardi, mbr. s. XII, olim S. Petri Erfordiensis, de quo vide Mon. SS. III, p. 21 (Prooem. ad Lambertum Aschafnaburgensem, Patrologiae tom. CXXXIX) [(75) 1Kb] . Post annum 1040 vero pauca tantum verba ex Lamberto exscripsit [(76) 1Kb] .

2b) Codex comitis de Scehoenborn in arce Gaybach asservatus, mbr. s. XII olim »S. Petri in Erfesfurt«, Annales continet, a. V. Cl. Boehmero exscriptos, qui usque ad a. 1077 ex Lamberto hausti saepe ipsa illius verba retinent, ideoque his emendandis multum inserviunt. Annales una manu usque ad a. c. [Col. 1050C] 1150 exarati, postea ab aliis usque ad a. 1463 continuati, in alio Monumentorum volumine edentur [(77) 1Kb] .

Proxime ad codicem 2 accedere videtur

[Col. 1051A] 3) C. Dresdensis, olim academiae Lipsiensis, postea Tabulario regio illatus, nunc in bibliotheca publica asservatus et I, 50 signatus. Liber saeculo XV ex vel XVI in. in charta duabus manibus, altera rudi et minus eleganti, altera comptiori exaratus est. Lamberti verbis pauca de coenobio S. Petri addita sunt [(78) 1Kb] , praeterea continuatio brevis usque ad a. 1154 adjecta, quae cum Annalibus ibidem scriptis (2b.) quammaxime convenit.

4) C. Gottingensis, olim Albini, postea domini de Plotho et Semleri [(79) 1Kb] , chartaceus in fol. saec. XV ex., satis diligenter et distincte scriptus [(80) 1Kb] ; qui pariter atque

5) C. Wirzburgensis, olim abbatiae S. Jacobi, quae Scottorum erat [(81) 1Kb] , chartaceus in fol. saec. XV ex [Col. 1051B] vel XVI in., duobus calamis scriptus,---incipit ab a. 705,---maxime in prima libri parte quaedam adjecit [(82) 1Kb] , et continuationem quoque illam non solum retinuit sed etiam usque ad a. 1182 prosecutus est. In minoribus quoque hi codices inter se conveniunt, quamvis alter ex altero descriptus esse nequeat, cum aliis hic aliis ille mendis sit deformatus. Eodem modo codex 3 suas habet maculas. Omnes vero non paucis locis eodem modo peccarunt, verba omiserunt, alia transposuerunt et mutaverunt [(83) 1Kb] , ut communem fontem jam ab ejusmodi erroribus haud liberum facile agnoscas. Omnes, utpote eodem fere tempore exarati, etiam in verbis scribendis valde conveniunt et ab orthographia, quam saeculo XI in usu fuisse satis constat, [Col. 1051C] saepe recedunt [(84) 2Kb] , ita tamen ut modo hic modo ille antiquiores formas retinuisse videatur. Quas, [Col. 1052A] codicibus 1a et 2b adhibitis, ubique restituere conandum erat; quamvis in multis vocabulis, in quibus scribendis illius temporis scriptores nunquam fere sibi constabant, nos pristinam lectionem haud assecutos esse [(85) 1Kb] , bene sciam. Sed haec levissima sunt, quae nisi ipse monuissem, vix unus alterve attendisset.

6) Pistorius codicem habuit, quem vetustissimum dicit [(86) 1Kb] ; sed lectiones cum 4, 5 concordantes et continuatio usque ad a. 1352 deducta atque ex Annalibus Sanpetrinis excerpta, eum ejusdem originis et fortasse non majoris aetatis fuisse ostendunt.

7) Codex Oxoniensis Bodi. n. 5128 Junii manu scriptus, brevem anni 1075 partem continet, cujus lectiones a genuino textu satis recedentes V. Cl. A. [Col. 1052B] Nicoll enotavit [(87) 1Kb] .

His subsidiis ad hanc novam Lamberti editionem adornandam V. Cl. Hesse magna diligentia usus est, et quamvis nullum veterem et auctoris tempori supparem codicem integrum atque genuinum ad nos usque pervenisse aegre feramus, textum tamen quam fidelissime esse restitutum, ita ut de vera lectione nusquam fere dubitandi locus sit, lectores libenter concessuros esse confido.

Editiones vero quae nostram praecesserunt hae sunt: Prima sub titulo: Quisquis es gloriae Germanicae et majorum studiosus, hoc utare ceu magistro libello Tubingae 1525 in 8o [(88) 1Kb] curante Chasparo Churrero [(89) 1Kb] ;---secunda ibidem a. 1530 [(90) 1Kb] ;---tertia ibidem a. 1533 [(91) 1Kb] curante Lutovicho Schradino, [Col. 1052C] qui nomen auctoris detexit et quaedam emendare [(92) 1Kb] conatus est [(93) 1Kb] ;---quarta in Schardii [Col. 1053A] prima collectione [(94) 1Kb] Francof. 1566; quinta quam dedit Grynaeus [(95) 1Kb] Basileae ex officina H. Petri 1569 fol.,---sexta in altera Schardii collectione [(96) 1Kb] Basileae 1574;---septima et octava in Scriptorum a Pistorio editorum volumine I. Francof. 1583, Hanoviae 1613 fol.;---nona cum Chronico Urspergensi Argentorati 1609 fol.;---decima in Schardio redivivo opera H. Th. Augustani Giessae 1673 fol.;--- undecima quam Struvius Pistorii libro repetito exprimendam fecit Ratisbonae 1726 fol. [(97) 1Kb] . Post quos [(98) 1Kb] Krause, prima libri parte omissa, duodecimam editionem adornavit (Halae 1797, 8), qua textum quidem intactum pene reliquit, verbis vero et robus explicandis illustrandisque primus manum admovit [(99) 1Kb] .

[Col. 1054A] Quibus adnotationibus V. Cl. Hesse alias multas easque bonae frugis plenissimas adjecit, iisque congessit quae tam alii hinc inde monuerunt tam ipse e penu sua litteraria promenda et cum lectoribus communicanda duxit. Rarissime et ipse notulam aspersi, qua praesertim Lamberti errores, aliis scriptoribus collatis, demonstrare et refellere conatus sum.

Jam vero, prima eaque ex Ann. Hersfeldensibus hausta libri parte supra vol. III, p. 22, sqq. edita, ipsum Lambertum suorum temporum Historiam initio quidem breviter, mox vero ample et egregie exponentem audiamus.


G. WAITZ.





[Col. 1053]
LAMBERTI ANNALES.



MXL.
[Col. 1053B]

Heinricus rex in Boemiam [27 1Kb] duxit exercitum, ibique Werinherus [28 1Kb] comes et Reginhart [29 1Kb] signifer Fuldensis cum aliis multis occisi sunt (Aug. 22-31).

Petrus Ungariorum rex a suis expulsus, ad regem [30 1Kb] Heinricum confugit, petens auxilium [(100) 1Kb] .

Eberhardus [31 1Kb] Babenbergensis obiit; cui Suitgerus [32 1Kb] successit. Dedicata est cripta Herveldensis [33 1Kb] , atque in eam translatae sunt reliquiae sanctorum confessorum [34 1Kb] Wigberti et Lulli.



MXLI.

Heinricus rex secundo [35 1Kb] Boemiam ingressus, ducem ejus in dedicionem accepit, Prenzlao [36 1Kb] nomine, terramque ejus sibi [37 1Kb] tributariam fecit. Inde per Bajoariam [38 1Kb] regressus, festum sancti Michahelis Ratisponae celebravit (Sept. 29).

[Col. 1054B] Ouban [39 1Kb] , qui Ungariorum regnum invaserat [40 1Kb] , eruptionem in fines Bajoariorum et Carentinorum fecit, multamque praedam abegit. Sed Bajoarii coadunatis viribus insecuti, praedam excusserunt, multisque occisis, reliquos in fugam coegerunt [(101) 1Kb] .



MXLII.

Rex, prima [41 1Kb] expeditione in Ungariam facta, praedictum Ouban fugavit, usque ad fluvium Raban pervenit, tres urbes maximas cepit, acceptoque a provincialibus jurejurando, in pace remeavit (Aug.-Sept.).

Herimannus [42 1Kb] Mimigardenvurtensis episcopus obiit; cui Ruotbertus [43 1Kb] successit. Heriberdus Eihstatensis [44 1Kb] episcopus obiit; cui frater ejus Gezman [45 1Kb] successit. Cui post aliquot ebdomadas [46 1Kb] defuncto Gebehardus successit.



MXLIII.
[Col. 1055A]

Rex incarnationem Domini Goslariae celebravit. Illuc dux Boemicus adveniens, benigne susceptus a rege, et honorifice aliquamdiu habitus, tandem in pace est dimissus. Ibi inter diversarum provinciarum legatos, legati Ruscorum tristes redierunt, quia de filia regis sui, quam regi Heinrico nupturam speraverant, certum repudium reportabant [(102) 1Kb] . Ibi [(103) 1Kb] quoque [47 1Kb] legati regis Ungariorum pacem suppliciter orant, sed non impetrant, quoniam rex Petrus, quem Oubam per vim regno expulerat, praesens erat, suppliciterque Heinrici regis auxilium contra illius violentiam implorabat.

Sigewart Fuldensis abbas obiit; cui Rohingus [48 1Kb] successit. Gisla imperatrix obiit, et Spirae sepulta [Col. 1055B] est [(104) 1Kb] .

Rex, secunda expeditione in Ungarios facta, praedictum Ouban ad placitam sibi pactionem coegit, acceptisque ab eo de pace juramentis et obsidibus, reversus, nuptias celebravit in Ingelenheim in conjunctione Agnetis, filiae Willihelmi [49 1Kb] comitis Pictavorum (Nov.).



MXLIV.

Rex nativitatem [50 1Kb] Domini celebravit Treveris. Ibique omnes, qui in regiam majestatem deliquerant, crimine absolvit, eandemque legem per totum promulgavit, ut omnes sibi invicem delicta condonarent.

Gozelo dux Luteringorum [51 1Kb] obiit; cujus [52 1Kb] filius Gotefridus [53 1Kb] , nobilissimae indolis juvenis atque in re [Col. 1055C] militari admodum exercitatus, quia ducatum patris non potuit obtinere, arma contra rem publicam corripuit, Adalbertum [54 1Kb] ducem, quem rex patri ejus subrogaverat, praelio victum occidit, caedes hominum et depopulationes agrorum quam maximas fecit, loca omnia usque ad Renum, praeter ea quae vel murorum praesidio hostilem impetum subterfugiebant vel se data pecunia redemerant, in cinerem redegit (an. 1048).

Rex, tertia expeditione in Ungariam facta, praedictum Ouban vicit [(105) 1Kb] et expulit, Petroque regnum restituit (Jul. 5).

[Col. 1056A] Hazecho [55 1Kb] Wormaciae episcopus obiit; cui Adalgerus successit; cui itidem paulo post humanis rebus exempto Arnoldus successit. Diotmarus [56 1Kb] Hildinesheimensis episcopus obiit [(106) 1Kb] , cui Azelinus [57 1Kb] successit.



MXLV.

Dux Gotefridus a rege in dedicionem acceptus, in Gibekestein [58 1Kb] missus est custodiendus [59 1Kb] [(107) 1Kb] , sicque regnum brevi tempore quietum et pacatum mansit.

Petrus Ungariorum rex Ouban, aemulum atque insidiatorem regni sui, captum decollavit [(108) 1Kb]

Brun [60 1Kb] Wirciburgensis [61 1Kb] episcopus obiit; cui Adalbero successit. Cathelo [62 1Kb] Citicensis episcopus obiit; cui Eppo successit. Adalbrandus [63 1Kb] Premensis [Col. 1056B] [64 1Kb] archiepiscopus obiit; cui Adalbertus [65 1Kb] successit.



MXLVI.

Rex nativitatem Domini Goslariae [66 1Kb] celebravit; ubi et socrus ejus de Pictavis [67 1Kb] [(109) 1Kb] cum primoribus gentis suae aderat.

Petrus rex [68 1Kb] Ungariorum ab Andrea propinquo suo dolo circumventus caecatur.

Eggihardus [69 1Kb] marchio subitanea morte praefocatus, interiit. Drutmarus abbas Corbeiensis obiit; cui [70 1Kb] Ruothardus [71 1Kb] successit.

Dux Gotefridus custodia absolutus (Mai. 18), dum videret, nec intercessionem [72 1Kb] principum, nec dedicionem, quam sponte subierat, sibi aliquid profuisse, [Col. 1056C] et rei indignitate et inopiae familiaris taedio permotus, bellum rursus de integro sumpsit [(110) 1Kb] . Inter alias, quas rei publicae intulit clades, Neumago [(111) 1Kb] domum regiam miri et incomparabilis operis [73 1Kb] incendit, civitatem Verdonensem cepit, majorem in ea ecclesiam concremavit (an 1047, Oct. 24). Sed post modicum facti in tantum poenituit [74 1Kb] , ut publice se verberari faceret, et capillos suos ne tonderentur multa pecunia redimeret, sumptus ad reaedificandam ecclesiam daret, et in opere caementario per se ipsum plerumque vilis mancipii ministerio functus deserviret [75 1Kb] .



MXLVII.
[Col. 1057A]

Rex nativitatem Domini Romae celebravit [76 1Kb] [(112) 1Kb] , ubi tribus depositis qui sedem apostolicam contra ecclesiasticas regulas invaserant, Suitgerum, Babenbergensem episcopum, vicarium apostolorum constituit. A quo in die sancto ipse vicissim cum Agnete regina imperiali nomine et honore est donatus. Inde Beneventum vicinasque regiones peragrans, sanctum pascha in redeundo Mantuae celebravit (Apr. 19), ascensionem [77 1Kb] in Augusta (Mai. 28); ubi Epponi episcopo defuncto Heinricum subrogavit. Deinde exercitum navalem per Renum duxit in Fresiam contra Gotefridum ejusque adjutorem Diodericum, ibique duas urbes munitissimas cepit, Rinesburg [(113) 1Kb] [Col. 1057B] et Fleerdingen.

Suitgerus papa, qui et Clemens, obiit, et Babenberg sepultus est. Rohingus abbas Fuldensis obiit, qui eodem anno Romae in nativitate Domini consecratus fuerat a Suitgero papa. Guntherus [78 1Kb] heremita obiit [(114) 1Kb] .



MXLVIII.

Imperator nativitatem Domini Polethe [79 1Kb] celebravit. Ibi legati aderant Romanorum, Suitgeri papae obitum nunciantes [(115) 1Kb] eique successorem postulantes. Quibus imperator Bopponem Prisniensem [80 1Kb] [(116) 1Kb] episcopum assignavit, Babenbergensem [81 1Kb] vero episcopatum Hezekin [82 1Kb] [(117) 1Kb] cancellario contradidit [83 1Kb] .

[Col. 1057C] Festum sancti Michahelis imperator iterum Polethe celebravit (Sept. 29). Ibi postero die Dietmarus comes frater ducis Bernhardi, cum a milite suo Arnoldo accusatus fuisset de inito contra imperatorem consilio, congressus cum eo, ut objectum crimen manu propria purgaret, victus et occisus est.

Ekbertus [84 1Kb] Fuldensis abbas factus [85 1Kb] fuerat statim post nativitatem Domini.



MXLXIX.
[Col. 1058A]

Imperator nativitatem Domini Frisingae celebravit. Ibi iterum legati Romanorum, Bopponis papae [86 1Kb] morte nunciata, rectorem Romanae ecclesiae postulabant. Quibus imperator Brunonem Tholosae [87 1Kb] [(118) 1Kb] episcopum dedit.



ML.

Leo papa propter componendum statum ecclesiarum et pacem Galliis [(119) 1Kb] reddendam Roma egressus, Mogontiae [88 1Kb] sinodum celebravit (an. 1049, Oct.-Nov.), praesidente [89 1Kb] [(120) 1Kb] imperatore cum 42 episcopis. Ubi Sibecho [90 1Kb] Spirensis episcopus de criminibus, quibus accusabatur, sacra communione se purgavit; et dux Gotefridus interventu papae et principium gratiam imperatoris obtinuit. Expleta sinodo, [Col. 1058B] imperator expeditionem movit super Balduwinum [91 1Kb] ; papa vero reditum ejus Aquisgrani expectavit.



MLI.

Imperator nativitatem Domini Wormaciae celebravit [(121) 1Kb] ; ubi Leo papa ei valefaciens, mediocriter compositis et causis ecclesiasticis et regni negociis, Romam reversus est, abducens [92 1Kb] secum Gotefridum ducem et fratrem ejus Frider cum, qui Gebehardo [93 1Kb] postmodum in sedem apostolicam [94 1Kb] successit; item alios quam plures, tam clericos quam laicos, in re militari probatissimos, quorum virtute Nortmannis [95 1Kb] , qui Apuliam occupaverant, obviam ire parabat.

Consecrata est ecclesia in Goslare [(122) 1Kb] ab Herimanno Coloniensi archiepiscopo.

[Col. 1058C] Imperator Pentecosten [96 1Kb] celebravit Podelbrunnum (Mai. 19). Ubi Bardo archiepiscopus [97 1Kb] , ad missam habito sermone, obitum suum instare praedicens, orationi fidelium se commendavit, qui eodem mense decessit, eique Liutpoldus [98 1Kb] successit.

Dietericus Constantiensis episcopus obiit; cui Rumolt successit. Hunfridus Magadaburgensis [99 1Kb] episcopus obiit; cui Engilhardus [100 1Kb] successit.

[Col. 1059A] Natus est imperatori filius Heinricus quartus rex [101 1Kb] , 3 Idus Novembris [(123) 1Kb] .



MLII.

Imperator nativitatem Domini Polethe [102 1Kb] [(124) 1Kb] celebravit. Ubi filio suo Heinrico, adhuc catecumino [103 1Kb] , principes regni sub juramento fidem promittere fecit. Pasca celebravit Coloniae [(125) 1Kb] , ibique praedictus puer ab Herimanno, ejusdem civitatis archiepiscopo, baptizatus [104 1Kb] est (an. 1051, Mart. 31).

Ruodolfus [105 1Kb] Podelbrunnensis episcopus obiit; cui Immed [106 1Kb] successit.



MLIII.

Imperator nativitatem Domini Goslariae [(126) 1Kb] celebravit, ubi et Immed [107 1Kb] consecratus est a Liutpoldo [Col. 1059B] [108 1Kb] archiepiscopo. Ibi [109 1Kb] quoque per Gotefridum [110 1Kb] ducem heretici deprehensi sunt et suspensi

Leo papa profectus contra Nortmannos [111 1Kb] , conserto [112 1Kb] cum eis prope Beneventum praelio [(127) 1Kb] , et fugientibus statim in prima congressione Longobardis, Teutonici [113 1Kb] omnes pene [114 1Kb] ad unum interfecti sunt. Ipse quoque obsessus est in Benevento. et vix tandem post multas tribulationes obsidione liberatus, cunctos dies [115 1Kb] , quibus supervixit tantae calamitati, in luctu et moerore egit.

Eo tempore Fridericus, frater Gotefridi, Romanae ecclesiae archidiaconus, Constantinopolim [116 1Kb] , apostolicae sedis functus legatione, abierat. Ubi indicta sinodo cum imperatorem Constantinopolitanum et [Col. 1059C] patriarcham evocasset, et illi primatus sui majestatem vendicantes, dicto obtemperare dedignarentur [117 1Kb] , egressus [118 1Kb] urbem, sandalia [119 1Kb] sua [120 1Kb] more apostolorum publice super eos excussit (Act. XIII, 51). Quo facto, tantum terrorem omnibus Constantinopolitanis incussit, ut imperator et patriarcha cum clero et populo sequenti die, sacco et cinere obvoluti, ad eum procederent et apostolicam auctoritatem in eo proni in terram adorarent [121 1Kb] .

Marchio Italorum Bonifacius obiit (an. 1052, April. 26). Cujus viduam Beatricem dux Gotefridus accipiens, marcham [122 1Kb] et ceteras ejus possessiones conjugii [Col. 1060A] praetextu sibi vendicavit. Quo comperto, imperator Heinricus gravi scrupulo perurgeri coepit, reputans, ne forte per eum animi Italorum, semper avidi novarum rerum [(128) 1Kb] , ut a regno Teutonicorum deficerent, sollicitarentur



MLIV.

Leo nonus papa 13 Kalendas Mai beato fine quievit in Domino (April. 19), Romaeque sepultus est. Imperator interpellatus a Romanis, ut antistitem sedi apostolicae [123 1Kb] provideret, Gevehardum Eihstadensem [124 1Kb] episcopum misit [125 1Kb] ; datisque clanculo [126 1Kb] litteris ad omnes, qui in Italia opibus aut virtute militari plurimum poterant, deprecabatur eos, ut ducem Gotefridum, ne quid forte mali contra rem publicam machinaretur, observarent; promittebatque, [Col. 1060B] se ipsum vita comite proximo anno affuturum, et quid facto opus esset, visurum.

Huic [(129) 1Kb] subdiaconus toxicum in calicem misit. Quem cum ipse post consecrationem levare vellet nec posset, a Domino causam facti inquisiturus, cum [127 1Kb] populo ad orationem prosternitur, statimque toxicator a demone arripitur [128 1Kb] . Ita igitur causa manifestata, domnus [129 1Kb] papa calicem cum sanguine dominico cuidam altari jussit includi et pro reliquiis in perpetuum conservari. Deinde iterum cum populo tam diu ad orationem prosternitur, quousque subdiaconus a demonio liberaretur.

Fridericus archidiaconus Constantinopoli [(130) 1Kb] regressus, ubi comperit, Leonem papam humanis rebus excessisse et alium jam ecclesiastici regiminis [Col. 1060C] jura suscepisse, dona quidem, quae ab imperatore Constantinopolitano [130 1Kb] permagnifica deferebat, ecclesiae Romanae consignavit, et statim Urbe excedens, in monasterium Casinum [131 1Kb] se contulit, ibi deinceps Christo sub sanctae professionis titulo militaturus. Quod factum male plerique interpretabantur. Sed nemo qui sanum sapiebat aliter hoc eum quam ardore fidei et taedio secularium negociorum fecisse credebat, praesertim cum eodem tempore et longi itineris labore exhaustus et gravi corporis molestia pulsatus, diu se posse vivere desperaret.

Azelinus Hildenesheimensis episcopus obiit; cui [Col. 1061A] Hecelo [132 1Kb] successit. Sibicho [133 1Kb] Spirensis episcopus obiit; cui Arnoldus successit. Hezeken [134 1Kb] Babenbergensis episcopus obiit; cui Adalberto [135 1Kb] successit.

Imperatoris filius Heinricus consecratus est in regem Aquisgrani (Jul. 17) ab Herimanno [136 1Kb] Coloniensi archiepiscopo, vix et aegre super hoc impetrato consensu Liupoldi [137 1Kb] archiepiscopi, ad quem propter primatum Mogontinae [138 1Kb] sedis consecratio regis et cetera negociorum [139 1Kb] regni dispositio potissimum pertinebat. Sed imperator potius Herimanno archiepiscopo hoc privilegium vendicabat propter claritatem generis ejus, et quia intra [140 1Kb] diocesim ipsius consecratio haec celebranda contigisset [(131) 1Kb] .



MLV.

[Col. 1061B] Heinricus imperator nativitatem Domini Goslariae celebravit, statimque exactis feriis solemnibus, in Italiam perrexit, vocatus eo [141 1Kb] legatione Romanorum, qui nunciaverant, nimium in Italia contra rem publicam crescere opes et potentiam Gotefridi ducis, et nisi turbatis rebus mature consuleretur, ipsum quoque regnum propediem ab eo, dissimulato pudore, occupandum fore. Sed ubi Italiam ingressus est, dux Gotefridus, missis in occursum ejus nunciis, mandavit, nihil se minus quam rebellionem cogitare, paratum potius pro statu rei publicae et imperatoris salute extrema etiam [142 1Kb] omnia experiri [(132) 1Kb] , gratum [143 1Kb] se habere, quod patriis finibus extorris [144 1Kb] [(133) 1Kb] , patriis possessionibus [145 1Kb] ejectus, opibus saltem uxoris suae in peregrinatione sustentaretur; [Col. 1061C] quam nec dolo nec rapto, sed ipsius placito, et celebratis solemniter nuptiis, in matrimonium sibi junxisset. Beatrix quoque, dissimulato metu, imperatori obviam processit, et vix impetrata dicendi copia, ait, nihil se egisse praeterquam quod jure gentium sibi agere licuisset; destitutam se priori marito, desolatae domui patronum paravisse, et ingenuam ingenuo sine fuco nefariae cujusquam machinationis nupsisse; nec aequi, nec boni memorem eum esse, si id sibi pace ejus non liceret, quod in imperio Romano feminis nobilibus semper licuisset. Imperator itaque, accepto a primoribus consilio, Gotefridum crimine absolvit, non tam probans satisfactionem ejus, quam metuens, ne malis recentibus [Col. 1061D] exasperatus, Nortmannis infestantibus Italiam ducem [Col. 1062A] belli se praeberet, et fierent novissima ejus pejora prioribus. Beatricem tamen, quasi per dedicionem acceptam, secum abduxit [146 1Kb] , hoc illi, culpae objiciens, quod, contractis se inconsulto nuptiis, hosti publico Italiam prodidisset. Deinde anno integro intra [147 1Kb] Italiam commoratus, cuncta quae rei utilitas exposcere videbatur magnifice pro loco et tempore ordinavit.



MLVI.

Guntherus tunc temporis cancellarius visionem vidit memoria dignam: Dominum [148 1Kb] in solio majestatis suae residere, et elevato in altum brachio, districtum gladium magno nisu vibrare, et circumstantibus dicere: Reddam ultionem hostibus meis, et his qui oderunt me retribuam (Deut. XXXII, 41). Quam visionem [Col. 1062B] protinus mortalitas subsecuta [149 1Kb] est principum regni. Eaque expleta, vidit eodem rursus scemate Dominum residere, et remisso jam in vaginam gladio et super genua sua reclinato, dicere circumstantibus: Ignis succensus est [150 1Kb] in furore meo et ardebit usque ad inferni novissima (Jer. XVII, 4).

Herimannus [151 1Kb] Coloniensis episcopus [152 1Kb] obiit (Feb. 11); cui Anno Goslariensis praepositus successit (Mart. 3).

Imperator regressus de Italia, sanctum pascha Podelbrunnae celebravit (April. 7), brevique [153 1Kb] commoratus in Goslaria, perrexit ad villam Civois [(134) 1Kb] , in confinio sitam regni Francorum ac Teutonicorum [154 1Kb] , colloquium ibi [155 1Kb] habiturus cum [Col. 1062C] rege Francorum. A quo contumeliose atque hostiliter objurgatus, quod multa saepe sibi mentitus fuisset, et quod partem maximam [156 1Kb] regni Francorum, dolo a patribus ejus occupatam, reddere tam diu distulisset; cum imperator paratum se diceret, singulariter cum eo conserta manu objecta refellere, ille proxima nocte fuga lapsus, [157 1Kb] in suos se fines recepit.

Imperator nativitatem [158 1Kb] sanctae Mariae Goslariae celebravit (Sept. 8), ibique Victorem papam, qui et Gebehart, magnifico apparatu suscepit hospicio, collectis scilicet ad ornandam tantae dici solemnitatem cunctis pene regni opibus et principibus. Inde profectus Botfelden [159 1Kb] [(135) 1Kb] , cum ibi aliquandiu venationi deditus moraretur, comperit Willihelmum [Col. 1062D] marchionem et Diotericum comitem cum infinita [Col. 1063A] multitudine Saxonici exercitus, quos contra Luticios miserat, male gestis rebus, occubuisse [160 1Kb] . Nec multo post ipse corporis molestia [161 1Kb] correptus, cum septem aut eo amplius diebus lecto decubasset, diem clausit extremum (Oct. 5). Praesentes erant, quasi ad officium tanti [162 1Kb] funeris ex industria evocati, Romanus pontifex, Aquileiensis [163 1Kb] patriarcha, patruus [164 1Kb] imperatoris Ratisponensis episcopus, item innumerabiles [165 1Kb] tam laici quam ecclesiastici ordinis [166 1Kb] dignitates; notatumque est, nulla retro majorum memoria sine publica indictione tot illustres personas in unum confluxisse. Corpus ejus Spiram translatum est; et celebratis regio more exequiis, die natalitio apostolorum Simonis et Judae (Oct. 28), quo scilicet die etiam natus fuerat, [Col. 1063B] sepulturae est traditum. Regnum pro patre obtinuit filius ejus Heinricus quartus, quinque annorum infantulus, anno postquam in regem unctus fuerat tercio. Summa tamen rerum et omnium [167 1Kb] quibus facto opus erat [(136) 1Kb] administratio penes imperatricem remansit, quae tanta arte periclitantis rei publicae statum tutata est, ut nihil in ea tumultus, nihil simultatis tantae rei novitas generaret.

Arnoldus Spirensis episcopus obiit; cui Counradus [168 1Kb] successit [169 1Kb] .

Counradus [168 1Kb] , filius imperatoris, dux Bajoariae obiit. Ducatum ejus imperator imperatrici dedit, privato jure, quoad vellet, possidendum.

Dedi palatinus comes [(137) 1Kb] a quodam clerico Premensi occisus est, quem a fratre suo archiepiscopo [Col. 1063C] [170 1Kb] [(138) 1Kb] susceperat pro criminibus quae ei objiciebantur exilio deportandum; sepultus est [171 1Kb] jubente imperatore [172 1Kb] in Goslaria.

Willehelmo marchioni successit Uodo [173 1Kb] comes, vir valde industrius et regis consanguinitate [174 1Kb] proximus [(139) 1Kb] .



MLVII.

Rex nativitatem Domini Ratisponae celebravit, praesente adhuc Victore papa. Qui exinde, compositis mediocriter, prout tunc copia erat, regni negociis in Italiam regressus, 5 Kalendas Augusti migravit ad Dominum. Eihstatensem [175 1Kb] episcopatum, quo se ille papa factus non abdicaverat, Gunzo suscepit. Tum vero universi, quicquid principum, quicquid [Col. 1063D] plebis Romanae erat, uno animo, pari voluntate, in [Col. 1064A] electionem consenserunt Friderici, fratris Gotefridi ducis, extractumque de monasterio Casino [176 1Kb] , ubi lucerna Dei ardens et lucens sub lecto (Marc. IV, 21; Luc. VIII, 16) monasticae quietis delitescebat, super candelabrum extulerunt sedis apostolicae. Nec quisquam sane multis retro annis laetioribus suffragiis, majori omnium expectatione, ad regimen [177 1Kb] processerat Romanae ecclesiae. Sed tantam spem, heu! frustrata est mors immatura (Aug. 2).

Uoto [178 1Kb] marchio [(140) 1Kb] obiit; cui filius [179 1Kb] ejus, Uoto [178 1Kb] junior, successit.

Principes Saxoniae crebris conventiculis agitabant de injuriis, quibus sub imperatore affecti fuerant, arbitrabanturque [180 1Kb] , pulchre sibi [181 1Kb] de his satisfactum fore, si filio ejus, dum adhuc aetas oportuna [Col. 1064B] injuriae esset, regnum eriperent; nec procul ab [182 1Kb] fide aberat, filium in mores vitamque patris pedibus, ut aiunt, iturum esse. Accessit ex insperato magnum turbandis rebus adjumentum Otto, frater Willehelmi marchionis, sed matrimonio impari, matre scilicet Slavia [183 1Kb] [(141) 1Kb] , natus, vir acer ingenio [184 1Kb] et manu impiger. Is apud gentem Boemorum jam a puero exulaverat; sed comperta morte fratris, magna spe obtinendae hereditatis regressus in Saxoniam, a cunctis illic principibus benigne excipitur [185 1Kb] , magnisque omnium adhortationibus [186 1Kb] instigatur, non modo marcham [187 1Kb] , quae sibi jure hereditario competeret, sed ipsum quoque regnum affectare [(142) 1Kb] . Ubi alacrem paratumque negocio advertunt, fidem [188 1Kb] omnes dicunt; suas quique [189 1Kb] manus, suam operam [Col. 1064C] pollicentur; regemque, ubicumque fortuna oportunum fecisset, interficere constituunt. Perculsis metu omnibus, quibus rerum publicarum sollicitudo aliqua erat, et magnopere intentis ad sedandam turbam quae oriebatur, placuit regem ocius in Saxoniam venire, et periclitanti rei publicae, quaqua posset [190 1Kb] ratione, consulere. Itaque nativitatem sanctorum apostolorum Petri et Pauli Mersenburg [191 1Kb] celebraturus [192 1Kb] erat. Eo, quicquid principum erat in Saxonia, ad colloquium evocari jussit (Jun. 29). Quo dum pergerent, pro sua singuli copia magna militum manu stipati, contigit ut Brun et Eggeberdus [193 1Kb] , patrueles regis, casu inciderent in multitudinem praedicti Ottonis, conglobato agmine ad [Col. 1064D] curtem [194 1Kb] regiam proficiscentis. Hi praeter causam [Col. 1065A] publicam privatis quoque inimicitiis infestissimi illi erant. Nec mora, dato militibus signo ad pugnam, equis subdunt calcaria, et pari utraque pars audatia, paribus odiis in mutua vulnera ruunt. Ibi in prima fronte Brun [195 1Kb] et Otto, ambo pleni irarum [(143) 1Kb] , ambo sui tegendi [196 1Kb] immemores, dum hostem ferirent, tam concitatos in sese vicissim impetus dederunt, ut uterque alterum primo incursu equo excussum, letali vulnere transfoderet. Amissis ducibus, aliquamdiu utramque aciem anceps pugna tenuit. Sed Eggeberdus [197 1Kb] quamquam graviter saucius, dolore tamen interempti fratris efferatus, rapido cursu in confertissimos hostes praecipitem se mittit, Bernhardi comitis filium, egregium adolescentem [198 1Kb] , sed vixdum militiae maturum, interficit; ceteros [199 1Kb] [Col. 1065B] languidius, quoniam ducem perdidissent, pugnantes, in fugam convertit. Sic res publica maximo metu liberata est, et Saxones, adempto rebellionis signifero, nihil ulterius quod secus esset contra regem moliti sunt.

Cuono [200 1Kb] , cognatus regis, dux factus est Carentinorum [201 1Kb] . Frater ejus Heinricus, palatinus comes Luthariorum, instinctu demonis monasticam vitam professus est in Gorzia. Sed post paucos dies, vulgante se demonio quo illusus fuerat, sanctae conversationis habitum, quo se angelus sathanae in angelum lucis transfiguraverat [202 1Kb] , abjecit, uxoremque suam et possessiones, desertor Dei et transfuga, recepit.



MLVIII.

[Col. 1065C] Rex nativitatem Domini Mersinburg [203 1Kb] [(144) 1Kb] celebravit, aderatque ibi [204 1Kb] inter alios regni principes etiam Hildibrant [205 1Kb] abbas de Sancto Paulo [(145) 1Kb] , mandata deferens ab [206 1Kb] sede apostolica, vir et [207 1Kb] eloquentia et sacrarum litterarum eruditione valde admirandus [208 1Kb] .

Ego N. [209 1Kb] vulgatam toto orbe abbatis Meginheri placitam Deo conversationem aemulatus, rei familiaris curam, ne in via Dei praegravarer, abjeci, sanctamque vestem ab ejus sanctissimis manibus Idibus Marcii, heu! nimium impar tali armaturae, suscepi.

[Col. 1065D] Piae memoriae Stephanus [210 1Kb] papa, qui et Fridericus, cum in civitate Florentia [211 1Kb] moraretur, 4. Kalendas Aprilis naturae mortali debitum solvit (Mart. [Col. 1066A] 29), et vere, ut speramus, de [212 1Kb] hac convalle [213 1Kb] lacrimarum [214 1Kb] (Psal. LXXXIII, 7) ad gaudium transiit angelorum. Indicio sunt signa et prodigia, quibus sepulchrum ejus in eadem civitate usque hodie divinitus illustratur. Sedem apostolicam protinus, inconsulto rege et principibus, invasit Benedictus quidam Lateranensis [215 1Kb] , adjutus factione popularium, quos pecunia corruperat.

Otto de Suinfurde [216 1Kb] dux Suevorum [217 1Kb] obiit [218 1Kb] . Ducatum ejus Ruodolfus [219 1Kb] obtinuit, et ut regi in dubiis tunc rebus ex affinitate divinctior fideliorque in rem publicam foret, soror quoque regis ei desponsata est, tenera adhuc aetate, traditaque est episcopo Constantiensi nutrienda, dum thoro conjugali maturesceret [220 1Kb] .

[Col. 1066B] Cuono [221 1Kb] dux Carentinorum, contractis ingentibus copiis, ad occupandum ducatum suum, quem tanto tempore metu rebellionis non inviserat [222 1Kb] , primam profectionem parabat; sed morte praeventus, coeptum iter [223 1Kb] non explevit.

Ego N. [224 1Kb] presbyter ordinatus sum Ascafnaburg in jejunio autumnali a Liupoldo archiepiscopo, statimque peregrinationem Hierosolimitanam [225 1Kb] aggressus sum zelo Dei; sed utinam secundum scientiam [(146) 1Kb] .

Ecberdus [226 1Kb] , qui et Eppo, abbas Fuldensis 15. Kalendas Decembr. obiit; cui Sigefridus, ejusdem coenobii monachus, successit.



MLIX.

Nativitatem Domini in civitate Marouwa [227 1Kb] celebravi, [Col. 1066C] in confinio sita Ungariorum et Bulgariorum [(147) 1Kb] .

Romani [(148) 1Kb] principes satisfactionem ad regem mittunt, se scilicet fidem, quam patri dixissent, filio, quoad possent, servaturos, eoque animo vacanti Romanae ecclesiae pontificem usque ad id tempus non subrogasse; ejus magis super hoc expectare sententiam; orantque sedulo, ut quem ipse velit transmittat; nihil ejus ordinationi obstare, si quis non per legittimae electionis [228 1Kb] ostium, sed aliunde ascendisset in ovile ovium (Joan. X, 1). Rex, habita cum primoribus deliberatione, Gerhardum Florentinum [Col. 1066D] episcopum, in quem et Romanorum et Teutonicorum [229 1Kb] studia consenserant, pontificem designat, Romamque per Gotefridum [230 1Kb] marchionem [Col. 1067A] transmittit. Ita Benedicto, qui injussu regis et principum sacerdotium usurpaverat, reprobato, Gerhardus, qui et Nicolaus, pontificatum obtinuit. Is [231 1Kb] eodem anno ab abbate Meginhero [232 1Kb] interpellatus propter decimationes Saxoniae, litteras et mandata direxit Burchardo Halberstadensi episcopo, ne statutos patrum terminos transgrederetur, neu monasterium Herveldense superfluis concertationibus inquietaret; si pergeret molestus esse, necessario se apostolicae [233 1Kb] auctoritatis virga usurum adversus ejus inobedientiam, praesertim cum monasterium illud sub jurisdictione esse Romani pontificis tot praedecessorum ejus privilegia testarentur. Abbati quoque epistolam scripsit verbis consolatoriis, quae usque in praesentiarum in cartario servatur Herveldensis [Col. 1067B] monasterii [(149) 1Kb] .

Ego, exacta peregrinatione Hierosolimitana, 15. Kalendas Octobris ad monasterium reversus sum, et quod in omni illa profectione mea praecipuum a Deo postulaveram, Meginherum [234 1Kb] abbatem superstitem inveni. Timebam scilicet, quoniam sine benedictione illius profectus fuissem, si offensus inreconciliatusque decessisset, magni criminis reum [235 1Kb] me teneri apud Deum [236 1Kb] . Sed non abfuit propicia divinitas redeunti, quae tanto illo itinere saepe usque ad ultimam necessitatem periclitatum misericordissime texerat. Incolomem reperi [237 1Kb] ; peccato [238 1Kb] indulsit; et quasi ex inferis redivivus emergerem, sic obviis [239 1Kb] , ut aiunt, manibus [(150) 1Kb] me gratulabundus excepit. Mirum autem in modum, diceres, vitam ejus absolutioni [Col. 1067C] meae ex industria servatam fuisse: eodem die [240 1Kb] , quo me crimine absolverat, febre correptus est, et sic per octo dies gravi aegritudine decoctus, 6. Kalendas Octobris, feliciter consummato cursu, quievit in Domino; vir magnarum in Christo virtutum, et vere---quod omnium modernorum abbatum [241 1Kb] pace dixerim---unicum sua aetate in Teutonicis regionibus recte ac monastice vivendi exemplar [(151) 1Kb] .

Is, ut praedictum est, cum Burchardo Halberstadensi episcopo diuturnam traxerat litem propter decimationes Saxoniae, quas ille Herveldensi monasterio ereptas, per occasionem episcopalis regiminis [Col. 1068A] sibi vindicabat. Contra cujus improbitatem cum nec forenses nec ecclesiasticae leges quicquam valerent, et abbas, saepe querimonia in jus relata, surdis tribunalibus fabulam narrasset [(152) 1Kb] : tandem brevi antequam vita excederet, mandavit ei per Fridericum palatinum comitem, se quidem tamquam viribus imparem causa cadere, Deo tamen vires ad tuendam aequitatem non defuturas esse; proinde parati ambo essent, ut intra [242 1Kb] paucos dies ad tribunal aequissimi judicis Dei causam dicerent; victurum ibi esse, non qui plus posset, sed cujus causa justior esset. Nec fefellit eventus. Nam post dormitionem [(153) 1Kb] abbatis pauci dies intercesserant; et ecce episcopus [(154) 1Kb] , cum praedictae rei gratia sinodum indixisset, et admoto [Col. 1068B] jam equo illuc properare vellet, repente divina animadversione ictus corruit, reportatusque ad cubiculum, ascitis ocius presbiteris suis, per Deum obtestabatur ut decimationes suas Herveldensi monasterio restituerent, atque omnem in perpetuum super hac re litem praeciderent [243 1Kb] , scirentque, cunctis qui eadem temptassent sic infeliciter rem cessuram ut sibi cessisset, qui injustae exactionis tam acerbum vindicem ipsum experiretur Deum [244 1Kb] . Cumque Magadaburgensis et Hildinesheimensis [245 1Kb] episcopi visitatum eum advenissent, cum magno ejulatu fatebatur, se juxta praedictum eximii abbatis ad tribunal Dei jam jam abripi et pro invasis rebus alienis rationem exigi, rogabatque obnixe, ut, missis Herveldiam [Col. 1068C] nunciis, veniam sibi pro admisso supplices precarentur. Nec multo post, diruptis miserabili genere morbi visceribus expiravit (Oct. 17). Uoto [246 1Kb] quoque archipresbiter ejus, quo ille potissimum incentore in hanc [247 1Kb] saevitiam [248 1Kb] inarserat quique exactor atque administrator [249 1Kb] hujus calumniae vehementissimus extiterat; eodem anno subitanea morte sine [250 1Kb] confessione, sine sacra communione interiit, a diabolo, ut fama vulgatior loquebatur, suffocatus. Meginhero abbati 6 Idus Novembris substitutus est Ruothardus [251 1Kb] , Corbeiensis disciplinae [252 1Kb] monachus, qui in monasterio Corbeiensi abbas quondam fuerat ordinatus, sed quorumdam criminum postea, falso ut creditur, insimulatus, abbatia amissa, nonnullos [Col. 1069A] per diversa monasteria privatus [253 1Kb] jam exegerat annos, Burchardo episcopo successit Bucco [254 1Kb] Goslariensis praepositus [(155) 1Kb] . Qui praecessoris sui recenti adhuc exitio conterritus, ab infestatione Herveldensis monasterii temperabat. Minabatur tamen plerumque, magna se facturum; sed ultra verba non processit.

Liupoldus [255 1Kb] archiepiscopus Mogontinus [256 1Kb] 7. Idus Decembris obiit, relicto in monimentum sui monasterio sancti Jacobi, quod propriis impensis extruxerat Mogontiae foris murum in monte qui dicitur Speciosus [(156) 1Kb] . Cui successit [(157) 1Kb] Sigefridus abbas Fuldensis (an. 1060, Jan. 6). Abbatiam vero [257 1Kb] Wideradus obtinuit [258 1Kb] , ejusdem coenobii monachus, ejusdem quoque familiae oriundus.



MLX.

[Col. 1069B] Rex nativitatem Domini Wormaciae [(158) 1Kb] celebravit. Ubi et sinodus indicta fuerat. Sed excusantibus se [259 1Kb] per infirmitatem et pestilentiam, quae tunc temporis vehementer grassabatur in Gallia, ad effectum non pervenit.

Sizzo [260 1Kb] Verdensis episcopus obiit; cui Richbertus successit. Gebehardus Ratisponensis episcopus obiit; cui Otto successit. Counradus [261 1Kb] Spirensis episcopus [262 1Kb] obiit [263 1Kb] cui Einhart successit.



MLXI.

Andreas rex Ungariorum videns Belem, quendam propinquum suum [(159) 1Kb] , regnum affectare, et Ungarios a se paularim ad eum deficere, uxorem suam et filium Salomonem, cui imperator filiam suam [(160) 1Kb] , parvulo parvulam [264 1Kb] , desponderat, cum [Col. 1069C] multis opibus ad regem Heinricum transmisit, petens, ut et sibi misso exercitu subveniret, et suos, donec rebus tranquillitas redderetur, servaret. Rex Willihelmum [265 1Kb] marchionem Thuringorum et Epponem Citicensem episcopum cum duce Boemorum et exercitu Bajoarico illuc misit. Sed marchio et episcopus priores Ungariam ingressi, non expectato [266 1Kb] duce Boemorum, cum Bele signa contulerunt, [Col. 1070A] atque infinitam multitudinem Ungariorum peremerunt. Deinde cum ex [267 1Kb] omni parte Ungarii ad ferendum suis auxilium frequentes confluxissent, videntes missi regis, tantae multitudini se numero et viribus impares esse, finibus hostium excedere volebant. Verum illi loca omnia, per quae exitus esse poterant [268 1Kb] , occluserant, tum ne quid cibi aut potus in [269 1Kb] via reperiretur, providerant. Cumque insuper abeuntes crebra incursione infestarent, et illi semper periculum virtute propulsantes, magnas hostium strages darent, tandem diuturna caede exhaustis viribus, Andreas equo forte excussus, pugnantium pedibus est conculcatus; episcopus captus, marchio fame magis quam ferro expugnatus, se dedidit; cujus virtus tantae admirationi apud barbaros [Col. 1070B] fuit, ut Joas, filius Belis, pro illius tum gentis [270 1Kb] moribus haut desperatae indolis adolescens, ultro patrem exoraret, non modo ut eum jure belli intactum sineret, sed etiam ut affinitate sibi jungeret, desponsata ei filia sua, sorore [271 1Kb] Joiade [272 1Kb] [(161) 1Kb] .

Imperatrix ducatum Bajoariae, quem post mortem Counradi [273 1Kb] filii sui usque ad id tempus per se ipsam administraverat, Ottoni dedit [(162) 1Kb] , videns eum virum industrium et juvandis regni negociis satis oportunum.

Heinricus, comes [274 1Kb] palatinus Luthariorum, uxorem suam [(163) 1Kb] manu propria interfecit, et sic tandem publicata evidentius infestatione demonis, quam diu dissimulaverat, missus est in monasterium Efdernachen [275 1Kb] [(164) 1Kb] , ibique diuturna vexatione [Col. 1070C] consumptus interiit.



MLXII.

Willihelmus [276 1Kb] marchio reversus in Thuringiam, dum redire in Ungariam et sponsam suam cum magna opum suarum ostentatione adducere pararet, inter eundum secunda mansione morbo correptus obiit. Sponsam ejus Oudalricus [277 1Kb] marchio Carentinorum, cognatus ejus, accepit; marcham Otto, frater [Col. 1071A] ejus, obtinuit. Sed is beneficia Mogontini episcopatus aliter obtinere non potuit, nisi promitteret, decimas se de suis in Thuringia possessionibus daturum et ceteros Thuringos ut idem facerent coacturum. Quae res multorum malorum seminarium fuit, detestantibus omnibus Thuringis factum ejus et asserentibus, mori se malle quam patrum suorum legittima [278 1Kb] [(165) 1Kb] amittere [(166) 1Kb] .

Imperatrix nutriens adhuc filium suum, regni negocia per se ipsam curabat, utebaturque plurimum consilio Heinrici Augustensis episcopi. Unde nec suspicionem incesti amoris effugere potuit, passim fama jactitante, quod non sine turpi commercio in tantam coaluissent [279 1Kb] familiaritatem. Ea res principes [280 1Kb] graviter offendebat, videntes scilicet quod [Col. 1071B] propter unius privatum amorem sua, quae potissimum in re publica valere debuerat, auctoritas pene oblitterata fuisset. Itaque indignitatem rei non ferentes, crebra conventicula facere, circa publicas functiones remissius agere, adversus imperatricem popularium animos sollicitare, postremo omnibus modis niti, ut a matre puerum distraherent et regni administrationem in se transferrent. Ad ultimum Coloniensis episcopus, communicatis [281 1Kb] cum Ecberto [282 1Kb] comite et cum Ottone duce Bajoariorum [283 1Kb] consiliis [284 1Kb] navigio per Renum ad locum qui dicitur sancti Suitberti [285 1Kb] insula [(167) 1Kb] venit [286 1Kb] (Mai). Ibi tum [287 1Kb] rex erat. Qui dum quadam die post solemnes epulas factus fuisset hilarior, hortari eum episcopus coepit ut navim quandam suam, quam ad hoc [Col. 1071C] ipsum miro opere instruxerat, spectatum procederet. Facile hoc persuasit puero simplici et nihil minus quam insidias suspicanti. Cumque navim ingressus fuisset, stipantibus eum his, quos episcopus factionis suae socios ac ministros paraverat, repente remiges insurgunt, remis incumbunt, navim dicto citius in medium fluminis impellunt. Rex nova rerum facie confusus, incertusque animi, nec aliud quam vim et necem sibi paratam arbitratus, in flumen se praecipitem dedit; citiusque eum aqua violentior suffocasset, nisi Ecbertus comes, dato post eum saltu, periclitantem, ipse quoque non minimum periclitatus, vix et aegre morti eriperet et navi restitueret. Exin [288 1Kb] blandiciis quibus poterant delinitum, Coloniam [Col. 1071D] perducunt. Cetera multitudo per terram subsequitur, criminantibus plurimis, quod regia majestas [Col. 1072A] violata suique impos facta foret. Episcopus, ut invidiam facti mitigaret, ne videlicet privatae gloriae potius quam communis commodi ratione haec admisisse videretur, statuit ut episcopus quilibet, in cujus diocesi rex dum [289 1Kb] temporis moraretur, ne quid detrimenti res publica pateretur, provideret, et [290 1Kb] causis quae ad regem delatae fuissent, potissimum responderet. Imperatrix nec filium sequi nec injurias suas jure gentium expostulare voluit, sed in propria recedens [291 1Kb] , privata [292 1Kb] deinceps aetatem agere proposuit. Nec multo post taedium passa aerumnarum seculi, domesticis quoque erudita calamitatibus, quam cito et velociter exsufflante spiritu Dei exsiccetur foenum temporalis gloriae (Isai. XL, 7, 8), cogitavit seculo renunciare; statimque ad explendum [Col. 1072B] quod cogitaverat praeceps abisset, nisi in ea impetum spiritus amici maturioribus [293 1Kb] consiliis inhibuissent.



MLXIII.

Rex nativitatem Domini Goslariae celebravit. Ubi ipsa die, dum ad vesperam sellae episcoporum locarentur, inter camerarios Hecelonis [294 1Kb] Hildenesheimensis episcopi et camerarios Wideradi Fuldensis abbatis gravis concertatio oborta est, et primo jurgiis, deinde pugnis res gesta est, citoque ad gladios prorupissent, nisi [295 1Kb] Ottonis ducis Bajoariorum, qui causam abbatis tuebatur, auctoritas [296 1Kb] intercessisset. Causa vero talis erat. Consuetudo [297 1Kb] erat in regno per multos retro majores observata, [Col. 1072C] ut semper in conventu episcoporum abbas Fuldensis archiepiscopo Mogontino proximus assideret [(168) 1Kb] . Sed episcopus causabatur, neminem [298 1Kb] sibi intra [299 1Kb] diocesim suam post archiepiscopum debere praeferri, animatus ad hoc et opum gloria, qua [300 1Kb] antecessores suos longe supergrediebatur, et temporis [301 1Kb] oportunitate, quia, rege adhuc in puerilibus annis constituto, singuli quod sibi animus suggessisset facere impune poterant.

Gerhardus papa, qui et Nicolaus, obiit (an. 1061, Jul.). In cujus locum per electionem regis et quorundam principum Parmensis episcopus substitutus est (Nov. 1062), et Romam per Bucconem Halberstadensem episcopum missus. Cui redeunti pro praemio bene curatae legationis pallium dedit et alia [Col. 1072D] quaedam archiepiscopatus insignia. Quod archiepiscopus Mogontinus ad obfuscandum sui prioratus [Col. 1073A] fastigium factum interpretatus, indignissime tulit [(169) 1Kb] . Sed per archiepiscopi Coloniensis interventum satisfactione accepta, quievit indignatio ejus.

Rex pentecosten [302 1Kb] Goslariae celebravit [(170) 1Kb] (Jun. 8). Ibi [303 1Kb] dum ad vespertinalem sinaxim [(171) 1Kb] rex et episcopi convenissent, rursus de positione sellarum episcopalium tumultus exoritur, non fortuita, ut prius, concursione, sed praemeditata diu machinatione. Nam episcopus Hildenesheimensis [304 1Kb] acceptae prius contumeliae memor, Ecbertum comitem cum expeditis militibus retro altare occuluerat [305 1Kb] . Hi, audito tumultuantium camerariorum strepitu, ocius advolant, Fuldensium alios pugnis, alios fustibus caedunt, prosternunt, et de sacrario ecclesiae inopinato periculo attonitos facile proturbant [306 1Kb] . [Col. 1073B] Quibus ilico ad arma conclamantibus, Fuldenses, quibus arma in promptu erant, facto grege, ecclesiam irrumpunt, in medio chori psallentiumque fratrum manus conserunt, rem non jam fustibus sed gladiis gerunt. Pugna atrox committitur (Jun.), atque per totam ecclesiam pro ymnis et canticis spiritualibus vociferatie adhortantium et ululatus [307 1Kb] morientium exauditur. Super altaria Dei tristes jugulantur hostiae, passimque per ecclesiam sanguinis currunt flumina, non legali, ut quondam, religione, sed hostili crudelitate profusa. Episcopus Hildenesheimensis [308 1Kb] , capto editiori loco, tamquam militari quodam classico suos, ut fortiter praeliarentur, hortabatur, et ne loci [309 1Kb] religione ab armis terrerentur, suae auctoritatis et permissionis titulum obtendebat. [Col. 1073C] Multi utrimque vulnerati, multi occisi sunt, inter quos praecipui erant Reginboto [310 1Kb] , signifer Fuldensis, et Bero, Ecberto comiti miles carissimus. Rex inter haec vociferans et sub obtentu regiae majestatis populum [311 1Kb] adjurans, surdis fabulam narrare [(172) 1Kb] videbatur. Tandem monitus a suis, ut vitae propriae pugna excedens consuleret, vixque [312 1Kb] inter constipatam artius multitudinem eluctatus, in palatium se recepit. Hildenesheimenses, qui instructi praemeditatique ad pugnam venerant, superiores efficiuntur. Fuldenses, utpote quos inermes inopinatosque subito exortae seditionis procella contraxerat, fusi fugatique atque [313 1Kb] de ecclesia expulsi sunt. Fores ilico obserantur. Fuldenses, qui primo [Col. 1073D] tumultu ad arma tollenda paulo [314 1Kb] longius discurrerant, frequentes armatique assunt, atrium ecclesiae occupant, aciem instruunt, ut de ecclesia progressos [Col. 1074A] statim adoriantur; sed nox concertationem diremit. Postero die severissime habita quaestione, Ecbertus comes facile crimen removit, non tantum juris et legum patrocinio, quantum favore et indulgentia regis, cujus patruelis erat. Totum accusationis pondus in abbatem versum est. Hunc, inquiunt, omnium quae acciderant caput fomitemque fuisse, hunc [315 1Kb] ad disturbandam quietem regiae curtis praemeditato furore venisse; argumento rei esse, quod tanta vi hominum, tanta bellici apparatus pompa instructus, nullo periculi metu urgente, eo venisset [316 1Kb] . Tum vero urgebat et ille apostolicae sanctitatis ac Mosaicae mansuetudinis episcopus, qui tanti sanguinis effusione manus suas Deo consecraverat et violatae ecclesiae injurias truculentius [Col. 1074B] atque immitius quam rex suas persequebatur. In quorum corpora prius ferro debacchatus fuerat, ad perimendas horum animas gladio spiritus modo [317 1Kb] fulminabat, praecidens tam defunctos quam eos qui caedi superfuerant de corpore ecclesiae. Abbatem praeter acerbitatem rei [318 1Kb] quae acciderat, odium quoque gravabat nominis monachi [319 1Kb] , quod inveterata malitia homines seculi [(173) 1Kb] semper obfuscare atque opprimere conabantur. Sic undique impetitus, obpugnatus, oppressus, post tot tantasque contumelias privatus abscessisset, nisi quem nec lex nec innocentia tueri poterant, pecunia tutata fuisset. Nam distractis ac dilapidatis [(174) 1Kb] rebus Fuldensis monasterii, se suosque carissimo mercimonio redemit. [Col. 1074C] Quantum regi, quantum auriculariis [(175) 1Kb] , quantum episcopo datum sit, haut satis certo comperimus. Cautum enim fuerat, ne passim vulgaretur. Hoc haut dubio constat sic ea tempestate exhaustas atque attritas esse illius monasterii opes, quae usque ad id temporis florentissimae erant, cunctisque Galliarum ecclesiis eminebant [320 1Kb] , ut modo ibi prioris opulentiae vix monimenta reperias.

Abbas post haec, accepta licentia, Fuldam remeavit, amaro et confecto nimis super tantis calamitatibus animo. Et ecce ibi acerbiori pene rerum asperitate excipitur, et secundum prophetae [321 1Kb] elogium, fugiens arma ferrea, incidit in arcum aereum (Job XX, 24). Fratres Fuldenses a principio austerum ejus et minus quam decuit populare ingenium offenderat. [Col. 1074D] Auxit ipse invidiam et facem non minimam aemulationi [322 1Kb] subdidit, praedia ecclesiae militibus improbe erogando [323 1Kb] et victualia fratrum, priorum [Col. 1075A] abbatum liberalitate statuta, minuendo. Murmurabant de his cottidie [324 1Kb] , et intestinis simultatibus quatiebatur monasterium. Tolerabantur tamen timore magis quam amore, ne scilicet, immature vulgata querimonia, favor regis et principum eum tuerentur. At ubi nuncius acceptae in Goslaria cladis Fuldam venit, tum vero et [325 1Kb] recentis vulneris dolore et praeteritorum memoria accensi, fremere omnes et se vicissim hortari [326 1Kb] , ut tantam temporis commoditatem divinitus oblatam non [327 1Kb] negligerent; agendo negocio nihil praeter operam industriamque suam deesse [328 1Kb] , urgeri hominem propriis iniquitatibus ad interitum; agerent nunc singuli pro virili portione et se suumque monasterium liberarent acerrimo non patre sed hoste, qui Fuldense nomen, caelo prius [Col. 1075B] aequatum, probro nunc ludibrioque cunctis exposuisset. Sic inflammatae seditioni tamquam oleum igni [(176) 1Kb] addidit injuria recentior. Reginboto [329 1Kb] , qui in illa Goslariensi congressione occubuerat, equum unum magni precii fratribus Fuldensibus ob recordationem animae suae dederat, quem protinus abbas, ipsis inconsultis, laico cuidam dedit. Hunc efferatis animis, intemperatissimis clamoribus fratres repetunt; diu se tirannidem ejus magis quam dominatum servili patientia tulisse, non ultra laturos fore; redderet ocius per vim erepta sibi alienae liberalitatis beneficia; si cunctaretur, non jam [330 1Kb] clandestinis [331 1Kb] musitationibus se acturos, sed palam aditis tribunalibus divinam et humanam opem contra [Col. 1075C] violentiam ejus imploraturos. Abbati pondus malorum primo consilium respondendi ademerat. Dein [332 1Kb] totus ad preces lacrimasque versus, orare et obtestari per Deum, ne juxta vetus proverbium ignem gladio scrutarentur [(177) 1Kb] , ne Goslariensis contumeliae vulnus recens adhuc, et necdum in cicatricem obductum, novis doloribus exulcerarent; memorentur calamum [333 1Kb] conquassatum [334 1Kb] non conterendum [(178) 1Kb] , nec linum fumigans (Isai, XLII, 3) in favillas cineresque redigendum; parcerent, si minus existimationi propriae, at [335 1Kb] calamitati ejus et [335 1Kb] miseriae, quae tanta esset, ut hostibus quoque [336 1Kb] suis lacrimas [337 1Kb] excutere posset; se, si angelus Domini persequens eum paululum remisisset, si ab tantis malis vita comite umquam [338 1Kb] respirasset, [Col. 1075D] non modo adempta redditurum, sed duplicatis quoque muneribus cumulaturum. His qui aetate et [Col. 1076A] sensu maturiores erant cito haec verba satisfecerant. Sed juventus more suo nihil veniae, nihil laxamenti admittebat; diu simplicitati suae per mollia verba insultatum fuisse; fidem ejus, tanto tempore, tot rebus spectatam, ultra [339 1Kb] fallere non posse; eos mores, eam improbitatem hominis esse, quicquid urgentibus inpraesentiarum malis non fecisset, id, nisi iterum vis [340 1Kb] adhiberetur, perpetuo infectum fore; propterea se ab [341 1Kb] jure suo non cessuros esse, donec ad expugnandam animi ejus duritiam omnia divinae, omnia humanae opis suffragia pertemptassent. Abbas diu immoratus, ubi se videt nihil supplicando agere, nec copiam sibi esse ad reddenda quae exigebantur [342 1Kb] , praesertim exhaustis pene cunctis opibus monasterii, nec sufficientibus [Col. 1076B] tamen ad exsaturandam ingluviem avaritiae eorum, qui in Goslariensi tumultu laesi fuerant: tandem regis jussione accersitus, ad curtim [343 1Kb] regiam proficiscitur, dato necessariis suis negocio, ut terroribus et blandimentis, quaqua via possent, efferatae juventutis animos mitigarent [344 1Kb] . Sed hoc in irritum cessit. Denique post abscessum [345 1Kb] ejus principes juventutis, quibus potissimum incentoribus tantum malum exarserat, totam adeunt [346 1Kb] congregationem, indicant, animo sibi fixum esse, ut, eruptione facta de monasterio, regem, ubicumque gentium reperiatur, perquirant, contra saevitiam abbatis ejus potentiam [347 1Kb] patrocinium exposcant; orantque, ut quibus valitudo non obsistat secum proficiscantur, qui vero [Col. 1076C] aetate vel morbo praegravante id non possint scripti sui astipulatione [348 1Kb] factum eorum corroborarent [349 1Kb] . Res foeda et dictu quoque horrenda visa est senioribus, fusique in terram, per Deum precabantur, ne se et ipsum Fuldensis spei exiguum quod restabat perditum irent [(179) 1Kb] ; turbatam graviter Goslariensi clade rem Fuldensem; si ipsi monasterii limen ea mente excessissent [350 1Kb] , non turbandam modo, sed omnino in praeceps ituram. Nihil illi his sermonibus moti---jam enim pertinacia in amentiam atque in rabiem se verterat---concite per monasterium discurrunt, invicem se ad audendum [351 1Kb] facinus adhortantur, et sic tandem adulta conspiratione sedecim numero, crucem sibi praeferentes, antiphona imposita [(180) 1Kb] , claustris monasterii erumpunt. Sequebantur [Col. 1076D] eos eminus majores natu, qui sanum aliquid sapiebant, cum tanto luctu atque ejulatu, ac si [Col. 1077A] eos ad sepulturam funebris pompa ultimum vale audituros [(181) 1Kb] efferret. Itaque ne rei tam atrocis novitas repente nunciata regi stuporem incuteret, unum ex numero suo, citato quantum poterat equo, praemittunt, qui litteras ad regem tantae calamitatis indices perferat [352 1Kb] , et qua vi, qua necessitate ad haec extrema experienda coacti sint, edoceat. Ipsi paulatim pedestres, servatis ordinibus, subsequuntur. Postquam nuncius eo pervenit lectaeque [353 1Kb] sunt litterae, horror quidam perculit omnes qui in palatio erant super tam procaci facto, mirabanturque, inter eximios et apostolicae conversationis viros tantum flagitii potuisse reperiri, ut privatas injurias tam pessimo exemplo [354 1Kb] ulciscerentur, nec [355 1Kb] filii patris, in ea potissimum calamitate, misererentur, in [Col. 1077B] qua hostes quoque [356 1Kb] suos ad miserationem et ad lacrimas provocare potuisset. Placuit itaque omnibus, insigne hoc facinus insigni aliquo exemplo vindicari. Tum rex, consilio usus Coloniensis archiepiscopi et Ottonis ducis Bajoariorum, quorum tunc arbitrio res publica administrabatur, praecepit ut ipse bajulus litterarum cum aliis tribus, qui auctores seditionis fuerant, per diversa monasteria in custodia habendi mitterentur; ad compescendam vero ceteram multitudinem, quoniam [357 1Kb] nec spiritu lenitatis nec virga monasticae correptionis sanari potuissent, abbas militari manu uteretur. Tunc [358 1Kb] abbas, missis obviam militibus, sine vi et tumultu eos Fuldam reduci jussit, et extra monasterium custodibus adhibitis suum praestolari reditum. Ipse [Col. 1077C] quoque, regi vale facto, eos e vestigio est subsecutus. Ibi collectos fratres et primos militum Fuldensium diu ea consultatio tenuit, laicorum an monachorum judicio in eos animadverti oporteret. Vicit ea sententia, quae [359 1Kb] censebat eos, qui, excusso jugo regulae, contempto abbate, per contumaciam egressi et necdum in monasterium recepti essent, laicorum potius lege judicandos [360 1Kb] fore. Ita abbas laicorum jurisdictionem secutus, duos ex eis, alterum presbiteratus alterum diaconii honore insignes, jussit publice virgis caesos et attonsos expelii; reliquos multis plagis maceratos, per vicina monasteria alium alio transmisit. De singulis tamen non pro modo culpae, sed pro natalium suorum claritate vel obscuritate, mitius vel atrocius sumptum supplicium [Col. 1077D] est. Viderit abbas, an vi doloris impulsus injurias suas acerbius quam decuit vindicando, modum forte excesserit. Id constat inustam esse ea tempestate maculam Fuldensi monasterio, quae longa forsitan succedentium temporum serie ablui et extergi [361 1Kb] non possit.

[Col. 1078A] Bel [(182) 1Kb] , qui regnum invaserat Ungariorum, obiit. Joas, filius ejus, satius putans moderatis opibus in pace perfrui, quam [362 1Kb] immoderatas ambiendo calamitatem atque excidium parere [363 1Kb] genti suae, mandavit [364 1Kb] regi Heinrico, si sibi apud Salomonem, filium Andreae regis, natalibus et meritis suis condignus honor haberetur, subditum se ei fidelemque futurum, et malle beneficiis cum eo quam armis, fide quam acie dimicare. Eadem Ungarii omnes assidua legatione pollicebantur. Ita rex Heinricus Ungariam cum exercitu ingressus (Aug.), Salomonem in solium patris restituit, juncta ei in conjugium sorore sua, ablatisque omnibus quae regi scrupulum movere vel regni statum labefactare poterant, in pace remeavit ad Gallias.

[Col. 1078B] Educatio regis atque ordinatio omnium rerum publicarum penes episcopos erat, eminebatque inter eos Mogontini et Coloniensis archiepiscoporum auctoritas. A quibus cum in partem consilii Adalbertus Premensis archiepiscopus assumptus fuisset, tum propter claritatem generis, tum propter aetatis atque archiepiscopatus praerogativam, ille saepius colloquendo, obsequendo etiam atque assentando, ita sibi regem brevi devinxerat, ut, ceteris episcopis posthabitis, totus in eum inclinaretur, et ipse in regno communi pene [365 1Kb] monarchiam usurpare videretur. Secundas [366 1Kb] post eum partes agebat Wernheri [(183) 1Kb] comes, juvenis tam ingenio quam aetate ferox [(184) 1Kb] . Hi duo pro rege imperitabant; ab his episcopatus et [Col. 1078C] abbatiae, ab his quicquid ecclesiasticarum, quicquid secularium dignitatum est, emebatur. Nec alia cuiquam, licet industrio atque egregio viro, spes adipiscendi honoris ullius erat, quam ut hos prius ingenti profusione pecuniarum suarum redemisset. Et ab episcopis quidem et ducibus metu magis quam religione temperabant. In abbates vero, quod hi injuriae obviam ire non poterant, tota libertate grassabantur, illud prae se ferentes, nihil minus regem in hos juris ac potestatis habere quam in villicos suos vel in alios quoslibet regalis fisci dispensatores. Et primo quidem praedia monasteriorum fautoribus suis, prout libitum erat, distribuebant, et quod reliquum erat crebra regalium servitiorum [Col. 1078D] exactione usque ad feces ultimas exhauriebant. Dein [367 1Kb] convalescente audatia, in ipsa monasteria impetum faciebant, atque ea inter se tamquam provincias partiebantur, rege ad omnia quae jussus fuisset puerili facilitate annuente. Itaque Premensis archiepiscopus duas occupat abbatias (an. 1066), [Col. 1079A] Laurensem [(185) 1Kb] et Corbeiensem, praemium hoc asserens esse fidei ac devotionis suae erga regem. Ne id invidiosum apud ceteros regni principes foret, persuaso rege, dat Coloniensi archiepiscopo duas, Malmendren [368 1Kb] et Endan [369 1Kb] [(186) 1Kb] , Mogontino archiepiscopo unam in Selechinstat [370 1Kb] [(187) 1Kb] , Ottoni duci Bajoariorum [371 1Kb] unam in Altaha, Ruodolfo [372 1Kb] duci Suevorum unam in Kenbeten [373 1Kb] [(188) 1Kb] . Igitur Premensis archiepiscopus, ut totam tirannidi suae vacantem redderet Corbeiensem [374 1Kb] abbatiam, ridiculam commentatur fabulam. Disseminatis per curtem regiam rumoribus, divulgat episcopum civitatis cujusdam Transalpinae, cui Pole [(189) 1Kb] nomen est, humanis rebus excessisse. Huic successorem, persuaso rege, subrogat abbatem Corbeiensem, [Col. 1079B] jubetque ut destitutam rectore ecclesiam quantocius eat invisere. Verum inter moras, quibus ille itineri necessaria parabat, dum quidam de Italia venientes episcopum, qui mortuus dictus fuerat, vivum et incolumem nunciassent, irridere omnes et detestari fraudem archiepiscopi coeperunt [375 1Kb] . Tum Otto dux Bajoariorum ad prohibendum tantum nefas divino spiritu animatus, multis conatibus circumquaque explicitis [376 1Kb] , vix et aegre obtinuit, ut tam abbati quam monasterio Corbeiensi suus honor, sua dignitas incolumis servaretur. Porro cum in monasterium Laurense satellites archiepiscopi venissent nunciantes, quod regia donatione locus ipse in jus potestatemque archiepiscopi concessisset, juberentque ut abbas ei constituto loco non pigritaretur [Col. 1079C] occurrere, tantus dolor et indignatio omnes invasit, ut nec manibus in legatos ipsos temperassent, nisi jus gentium plus quam ira valuisset. Contumeliose auditi, contumeliosius multo sunt dimissi. Quod postquam regi nunciatum est, missis aliis nunciis, jussit abbati sub interminatione salutis propriae, ut abbatia se abdicaret festinusque monasterio excederet. Ille comperta, priusquam legati advenirent, regis sententia, benigne eos suscipi jussit, atque in diem posterum eorum quae in mandatis habebant audientiam distulit. Nocte, paucis sibi adhibitis, inde discedens, in loca tutissima, omnibus praeter admodum paucos ignoratus [377 1Kb] , se recepit, cum et prius omnes ecclesiae thesauros clanculo exportatos [378 1Kb] in [Col. 1079D] tutum locasset. Ita legati die postero cui jussa regis exponerent non habentes, multumque viri prudentiam [Col. 1080A] admirantes, infecta legatione redierunt. Tum milites ejus, quos eo tempore et opum gloria et militaris [379 1Kb] rei industria clarissimos habebat, collatis viribus montem [(190) 1Kb] qui proximus adjacet monasterio occupant, castellum exstruunt, praesidium imponunt; parati archiepiscopum ab infestatione monasterii capitis quoque [380 1Kb] sui periculo arcere.



MLXIV.

Causabantur Romani principes, quod rex eis inconsultis Romanae ecclesiae pontificem constituisset, et ob eam injuriam defectionem meditari videbantur. Propter quod placuit Coloniensem archiepiscopum Romam mitti [(191) 1Kb] . Qui veniens eo, cum aliud turbatis rebus invenire non posset remedium, judicavit ordinationem, quae inscio senatu Romano facta [Col. 1080B] fuisset, irritam fore, et sic amoto Parmensi episcopo, per electionem eorum Anshelmum [381 1Kb] Luccensem [382 1Kb] episcopum pro eo ordinari constituit [(192) 1Kb] . Verum ubi ipse peracta legatione regressus est in Galliam, Parmensis episcopus, armata multitudine non modica, Luccensem episcopum sede apostolica per vim deturbare aggressus est. Econtra fautoribus illius ad arma impigre concurrentibus, congressio facta est, multique hinc et inde vulneribus acceptis corruerunt. Sic depravata ecclesiastici rigoris censura, homines non ut quondam, ut praeessent ecclesiae Dei injecta manu trahebantur, sed ne non praeessent armata manu praeliabantur, fundebantque mutuo sanguinem non pro ovibus Christi, sed ne [Col. 1080C] non [383 1Kb] dominarentur [384 1Kb] ovibus Christi. Anshelmus tamen, qui et Alexander [385 1Kb] , et virtute militum et favore principum sedem obtinuit. Alter vero, etsi per contumeliam repulsus, tamen quoad vixit ab jure suo non cedebat; huic semper derogans hunc adulterum ecclesiae Dei, hunc pseudoapostolum appellans; missas quoque seorsum celebrans, ordinationes facere et sua per ecclesias decreta et epistolas more sedis apostolicae destinare non desistebat. Verum nullus attendebat, criminantibus universis, quod in ultionem privatae contumeliae sedem quoque apostolicam homicidio [386 1Kb] maculasset.

Heinricus Augustensis episcopus obiit [(193) 1Kb] , invisus regi, invisus episcopis omnibus, propter superbe administratam regni gubernationem tempore [387 1Kb] [Col. 1080D] imperatricis. Embricho [388 1Kb] ei successit, praepositus Mogontinus, vir pontificalis modestiae et gravitatis.

[Col. 1081A] Wernheri comes villam monasterii nostri, quae dicitur Kirhberc [389 1Kb] [(194) 1Kb] , inconsulto abbate, a rege petiit et impetravit. Pro qua recipienda diuturnum agonem desudavimus, dimicantes adversus tanti hostis saevitiam non armis carnalibus, sed jejuniis et crebris orationibus. Unde ille mordaciter magis quam facete [390 1Kb] jocari solebat, magno munere dignum se esse apud regem, qui monachos ejus, languidos prius in [391 1Kb] opere Dei et tepidos, novis facibus adhibitis, exsuscitasset [392 1Kb] invitosque ad jejunia et nudipedalia coegisset.

Sigefridus Mogontinus episcopus et Guntherus Babenbergensis et Otto Ratisponensis et Willchelmus Trajectensis episcopi, item alii quam plures, columnae et capita Galliarum, autumnali tempore Hierosolimam [Col. 1081B] proficiscuntur.



MLXV.

Rex nativitatem Domini Goslariae celebravit, pascha Wormaciae (Mart. 27). Ubi archiepiscopus Premensis inter sacra missarum solemnia, dum debitum tantae festivitati sermonem faceret, hominem ab infestatione demonis purgavit, fusis pro eo tam suis quam tocius populi qui praesens erat precibus. Ea res grandi miraculo cunctis erat, stupentibus scilicet, quod vir tam pessimae in populo existimationis, qui vitam virtutum non haberet, signa virtutum faceret. Sed aemuli ejus invidiose [393 1Kb] hoc interpretabantur, non meritis ejus sed praesentium populorum supplicationi ascribendum esse tantae rei effectum. Ibi per concessionem ejusdem archiepiscopi [Col. 1081C] primum se rex arma [394 1Kb] bellica succinxit (Mart. 29), statimque primam susceptae armaturae experientiam [(195) 1Kb] in archiepiscopum Coloniensem [395 1Kb] dedisset et ad persequendum eum ferro et igne [396 1Kb] praeceps abisset [397 1Kb] , nisi res turbatas imperatrix tempestivo valde consilio composuisset. Inter cetera id potissimum invidiae ei erat, quod ante aliquot annos, dum imperatrici jus regni rerumque gubernacula eripere vellet, ipsum pene regem in ultimum discrimen praecipitasset.

Heceloni Argentorati episcopo paulo ante defuncto, successor substitutus est Wernheri, propinquus Wernheri comitis.

Interea praedicti episcopi Hierosolimam pergentes, [Col. 1081D] dum magnitudinem opum suarum gentibus, per quas iter habebant, inconsultius ostentarent, ultimum sibi periculum consciverant [398 1Kb] , nisi rem humana temeritate prolapsam divina misericordia restituisset. Nam barbaros, qui ex urbibus et agris [Col. 1082A] ad spectandos tam illustres viros catervatim profluebant, primo peregrini cultus ac magnifici apparatus ingens miraculum, dein [399 1Kb] , ut fit, non minor praedae spes ac desiderium cepit. Itaque cum transita Licia fines Sarracenorum introissent [400 1Kb] et jam a civitate cui Ramulo nomen est una vel paulo plus mansione abessent, proximo parasceve ante pascha (Mart.), circa terciam diei horam, incursionem passi sunt ab Arabitis, qui comperto tam insignium virorum adventu, undique ad spolia diripienda frequentes armatique confluxerant. Plerique christianorum [401 1Kb] religiosum putantes, manu sibi auxilium ferre [402 1Kb] et salutem suam, quam peregre proficiscentes Deo devoverant, armis corporalibus tueri, prima statim congressione prostrati, vulneribus multis confecti, et omnibus [Col. 1082B] quae habebant a filo subteminis [403 1Kb] [(196) 1Kb] usque ad corrigiam caligae exspoliati sunt (Gen. XIV, 23). Inter quos Willihelmus quoque Trajectensis episcopus, brachio pene plagis debilitato, nudus ac semivivus relictus [404 1Kb] est. Ceteri christiani jactu lapidum, quod genus teli forte locus ipse affatim ministrabat, non tam periculum propulsabant, quam mortem, quae praesens urgebat, differre conabantur. Pedem etiam paulatim subtrahendo, ad villam declinabant, quae ab ipso itinere spatio mediocri distabat. Capharnaum hanc fuisse, ex similitudine vocabuli coniciebant. Quam ut ingressi sunt, episcopi omnes atrium quoddam occupant, humili septum maceria et tam fragili, ut etiamsi nulla vis adhiberetur, sola vetustate facile [Col. 1082C] corrueret; in cujus medio domus erat, coenaculum habens satis editum et ad repugnandum quasi ex industria [405 1Kb] praeparatum. Hujus superiora episcopus Mogontinus et Babenbergensis cum clericis suis, inferiora ceteri episcopi sibi vendicant. Laici omnes ad arcendam vim hostium et maceriam defendendam impigre discurrunt, et primam quidem certaminis procellam lapidum jactu, ut praedictum est, sustinuere. Dein [406 1Kb] cum barbari magnam telorum nubem in castra conjecissent, et ipsi plerumque, impressione in eos facta, clipeos et gladios manibus eorum vi extorsissent, non solum jam maceriam tueri sufficiunt, sed portis [407 1Kb] etiam interdum erumpere et pugnam comminus [408 1Kb] lacessere audent. Quorum impetum dum Arabes nullo jam loco, nulla [Col. 1082D] acie sustinere possent, consilium tandem a [409 1Kb] tumultuaria congressione ad obsidionem vertunt, et inedia atque lassitudine conficere aggrediuntur, quos ferro expugnare non poterant. Itaque multitudinem, qua [409* 1Kb] superhabundabant, conglobatis scilicet circiter [Col. 1083A] duodecim milibus, partiuntur, ut alii aliis vicissim ad obpugnationis studium succedentes, nullam illis vel paululum respirandi [410 1Kb] copiam facerent, suspicantes, quod propter inopiam rerum omnium [411 1Kb] quibus vita humana sustentari solet, dimicandi laborem non diu toleraturi forent. Ita christiani toto parasceve, toto sabbato [412 1Kb] sancto usque ad terciam fere horam paschalis diei (Mart. 25-27) sine intermissione obpugnabantur; nec eis hostilis improbitas vel modicum temporis punctum, quo saltem somni perceptione corpora recrearent, indulgebat. Nam [413 1Kb] cibum et potum, nec mortem prae oculis habentes, desiderabant, nec, si magnopere desideraretur, quid sumerent, omnium inopes, habebant [414 1Kb] . Cumque die tercio, labore et inedia exhausti, ad extremum [Col. 1083B] pervenissent, et fortia plerumque conatos [415 1Kb] virtus jejunio infracta frustraretur, quidam ex numero presbiterorum exclamavit, non recte eos agere, quod in armis suis plus quam in Deo spei ac roboris ponerent, et calamitatem, quem eo permittente incidissent, propriis viribus propulsare conarentur, propterea placere sibi, ut se dederent, praesertim cum triduana jam abstinentia militaribus rebus eos inutiles prorsus reddidisset; non esse Deo difficile ut deditis eis et ab hoste sub jugum missis misericordiam praestaret, qui suos totiens etiam in ultima necessitate conclusos mirabiliter liberasset; ut hoc quoque inferret, barbaros nequaquam propter ipsos occidendos tanto molimine grassari, sed ut pecunias [Col. 1083C] eorum auferrent; quibus si potiti fuissent, liberos eos deinceps intactosque sine vi, sine molestia abire passuros. Placuit consilium omnibus, statimque ab armis ad preces versi, per interpretem, ut in dedicionem acciperentur, orabant. Quo comperto, dux Arabum citato equo in primos advolat, et ceteros quidem longius summovet, cavens, ne, temere admissa multitudine, praeda confuse distraheretur. Ipse decem et septem honoratissimos gentis suae secum assumens, castra ingressus est patentia, relicto ad portas praesidii causa filio suo, ne quis forte praedae avidus [416 1Kb] post se non vocatus [417 1Kb] irrumperet. Cumque admotis scalis in coenaculum, ubi Mogontinus [418 1Kb] et Babenbergensis episcopi latitabant, cum paucis ascendisset, Babenbergensis [419 1Kb] episcopus, [Col. 1083D] cui, licet junior aetate esset, tamen propter virtutum praerogativam et tocius corporis admirandam dignitatem praecipuus a cunctis honor deferebatur, rogare eum coepit, ut, omnibus quae [420 1Kb] haberent usque ad novissimum quadrantem sublatis, nudos se abire sineret. Ille et victoria elatus et praeter ingenitam morum barbariem accepta quoque tot [Col. 1084A] congressionibus clade nimium efferatus, ait, se adversus [421 1Kb] eos jam triduo non sine grandi dampno exercitus sui ea mente bellum gessisse, ut suis conditionibus erga victos uteretur, non quas [422 1Kb] ipsi constituissent; ne ergo falsa spe eluderentur, se, omnibus quae haberent sublatis, carnes eorum comesturum et sanguinem bibiturum. Nec moratus, linteum [423 1Kb] , quo caput more gentis [424 1Kb] obvolverat, expediens, facto vinculo, in collum episcopi injecit. Episcopus, ut erat vir liberalis verecundiae [425 1Kb] et maturae admodum gravitatis, ignominiam non ferens, tanto nisu pugnum ei dedit in faciem, ut uno ictu consternatum ad pavimentum usque praecipitem daret, vociferans insuper, prius eum poenas pro impietate daturum, quod impuras manus in sacerdotem [Col. 1084B] Christi profanus et idololatra mittere praesumpsisset. Irruunt protinus alii clerici et laici, et tam huic quam ceteris qui in coenaculum ascenderant adeo artis nexibus manus a tergo constringunt, ut sanguis plerisque rupta cute per ungues proflueret. Perlato audacis facti indicio ad eos qui in inferiori [426 1Kb] parte [427 1Kb] consistebant, ipsi quoque his qui apud se erant Arabum principibus idem faciunt. Dein [428 1Kb] laici omnes, sublato in altum clamore, vocatoque in auxilium sibi omnium rerum opifice Deo, rursus arma capessunt [429 1Kb] , maceriam occupant, praesidium, quod circa portas erat, conserta manu fundunt fugantque, et sic alacres, sic innovatis inopino successu viribus, ubique rem peragunt, ut nihil [Col. 1084C] lassitudinis, nihil incommodi ex triduana eis inedia et labore accesisse putares. Alacritatem tantam, repente ex trepidis rebus et ultima desperatione coortam, nimium admirati Arabes, nec aliam novitatis hujus causam suspicati, quam quod de principibus suis sumptum fuisset supplicium, infestissimis animis in pugnam ruunt, et facto grege, per arma, per viros in castra perrumpere [430 1Kb] parant. Et acta res foret, nisi mature [431 1Kb] orto consilio christiani vinctos eo loco principes statuerent [432 1Kb] ubi atrocissima vis hostium et creberrimus telorum imber incumbebat, apposito super capita eorum spiculatore, qui districtum in manibus gladium tenens, clamitabat per interpretem, nisi ab obpugnatione quiescerent, non armis se adversum eos sed principum capitibus [Col. 1084D] dimicaturos. Tum ipsi principes, quos praeter vinculorum acerbitatem imminens quoque cervicibus gladius vehementer angebat, cum magno ejulatu suos obtestabantur, ut moderatius agerent, ne obstinate certamen hostibus inferentes, eos ad supplicium necemque suam, cum incisa [433 1Kb] spes [(197) 1Kb] esset [434 1Kb] veniae, inflammarent. Patris periculo attonitus [Col. 1085A] filius ducis Arabum, quem ad portam atrii a patre causa praesidii relictum supra memoravi, citato gradu in confertissimos suorum cuneos se dedit, et furentis exercitus impetum voce et manu increpitans retinuit, et tela in hostes jacere prohibuit, quae [435 1Kb] non hostes, ut ipsi putarent, sed principes sui propriis pectoribus excepturi forent. Per hanc [436 1Kb] occasionem paululum ab armis et incursione [437 1Kb] vacatione data, nuncius venit in castra ad christianos, missus ab his qui in parasceve omnibus amissis nudi et saucii usque Ramulo pertenderant. Is amaritudine et metu confectis mentibus magnum attulit refrigerium, indicans, ducem praedictae civitatis, licet paganum, divino tamen, ut putabatur, instinctu animatum, cum ingentibus copiis ad ipsos liberandos [Col. 1085B] advenire. Nec latere potuit Arabitas advenientium hostium fama; statimque omnes, aversis ab aliorum obpugnatione ad se ipsos salvandos cogitationibus, praecipiti fuga, quo quemque [438 1Kb] spes evadendi vocabat, dilabuntur. In ea trepidatione dum alii ad alia curanda discurrerent, unus vinctorum evasit, opera usus Sarraceni cujusdam, quem ducem itineris christiani habebant, tanto omnium dolore, tanto gemitu, ut ab eo, cujus indulgentia dimissus fuerat, vix manus inhiberent [439 1Kb] . Nec multo post dux ipse, ut nunciatum fuerat, cum exercitu advenit, pacificeque in atrium a [440 1Kb] christianis susceptus est; suspensis tamen omnibus inter spem et metum, ne forte non sublata calamitas sed hostis [441 1Kb] [Col. 1085C] tantum mutatus esset, et propter novitatem rei difficile credentibus, quod satanas [442 1Kb] satanam eicere, hoc est paganus paganum ab infestatione christianorum cohibere vellet. Primo omnium vinctos sibi praesentari jussit. Quos cum aspexisset et quae facta fuerant ordine audisset, maximas christianis gratias egit pro magnifice gestis rebus et expugnatis rei publicae acerrimis hostibus, qui regnum Babilonium jam per multos annos assiduis populationibus infestassent et magnas plerumque adversum se instructas acies commisso certamine obtrivissent [443 1Kb] . Traditos eos custodibus, regi Babiloniorum vivos servari praecepit. Ipse, accepta a christianis quanta convenerat pecunia secum eos Ramulo perduxit. Inde, adhibito eis expeditorum juvenum praesidio, [Col. 1085D] ne qua denuo latronum incursione periclitarentur, usque Hierosolimam eos perduci jussit. Nihil deinceps difficultatis in eundo, nihil in redeundo perpessi, Liciam pervenerunt, gratias [444 1Kb] Deo referentes quod, emensis [445 1Kb] tot rerum asperitatibus, vivos eos et incolumes in tutum restituisset. Ex hoc per christianorum fines reditum facientibus omnia cedebant ex sententia. Verum posteaquam in Ungariam [Col. 1086A] ventum est, Guntherus Babenbergensis [446 1Kb] episcopus, heu! immatura morte praeventus, prosperae ac laetae reversionis lugubrem omnibus exitum fecit. Decessit [(198) 1Kb] autem 10 Kalendas Augusti (Jul. 23), aetate integra ad [447 1Kb] perfruendum hoc seculo maxime matura [448 1Kb] , vir praeter morum gloriam et animae divicias corporis quoque bonis adprime ornatus. Natus erat ex primis palatii, privatis possessionibus praeter episcopatum affluentissimus, lingua promptus et consilio, litteris eruditus tam divinis quam humanis, tum statura et formae elegantia ac tocius corporis integritate ita [449 1Kb] ceteris [450 1Kb] eminens mortalibus, ut in illo Hierosolimitano itinere ex urbibus et agris spectandi ejus studio profluerent, et bene secum actum crederet, cui eum [Col. 1086B] videre contigisset. Unde cum, positis eis in diversorio, plerumque turba intemperans propter eum nimis molesta foret, compulsus est aliquotiens a ceteris episcopis, ut in publicum procederet, et obsidentem fores [451 1Kb] multitudinem suo spectaculo a ceterorum vexatione avocaret. Tantum hunc transitoriae felicitatis splendorem vitae innocentia et morum temperantia clariorem in eo cumulatioremque faciebant. Nam tantam in se utriusque [452 1Kb] hominis gloriam, quam omnes mirabantur, solus ipse ita [453 1Kb] propter Deum contempnebat, ut infimae quoque conditionis hominibus popularem se communemque praeberet, et a servis suis plerumque maximas verborum contumelias inultus acciperet. Celebri [Col. 1086C] ergo pompa funeris in patriam reportatus, et magnis omnium qui eum noverant planctibus exceptus, in Babenbergensi ecclesia, ubi a puero adoleverat, sepultus est. Successit ei in episcopatu Herimannus vicedomnus [(199) 1Kb] Mogontinus, qui in eadem Hierosolimitana peregrinatione constitutus, dum eum invalescente morbo ad exitum urgeri videret, legationem praemisit ad necessarios suos, quibus patria excedens suae rei familiaris dispensationem delegaverat, petens, ut sibi ad episcopatum, quaqua possent ratione, aditum patefacerent. Quod et sedulo fecerunt, profuso in coemptionem ejus argenti et auri inaestimabili pondere.

Eilbertus [454 1Kb] Patavii episcopus obiit (Mai. 27); cui Altman cappellanus imperatricis [455 1Kb] successit, qui, [Col. 1086D] dum ipso tempore cum ceteris principibus Hierosolimam abisset, per interventum imperatricis absens designatus est episcopus. Arnolfus Wormaciae episcopus, vir pontificalis modestiae et sanctitatis, migravit ad Dominum; successitque ei [456 1Kb] Adalbero [457 1Kb] , monachus ex monasterio sancti Galli, frater Ruodolfi [458 1Kb] ducis, uno pede omnino debilis, vir per omnia dignus spectaculo. Erat enim fortitudinis [Col. 1087A] magnae, edacitatis nimiae, crassitudinis tantae, quae aspicientibus horrorem magis incuteret quam admirationem; nec ita centimanus gigas [(200) 1Kb] aut aliud antiquitatis monstrum, si ab inferis emergeret, stupentis populi oculos in se atque ora converteret.



MLXVI.

Rex nativitatem Domini Goslariae [459 1Kb] [(201) 1Kb] celebravit. Ubi ab ipso jam initio autumni usque ad eam partem hiemis tamquam stativis castris se continuerat, sumptus habens regiae magnificentiae multum impares. Nam praeter pauca quae ex reditibus [460 1Kb] regalis fisci veniebant vel quae abbates coactitio [461 1Kb] famulatu ministrabant, cetera omnia in cottidianos [462 1Kb] usus ejus cottidianis [462* 1Kb] impensis emebantur. Hoc adeo fiebat odio Premensis archiepiscopi, [Col. 1087B] quem omnes criminabantur sub praetextu regiae familiaritatis monarchiam usurpasse manifestae tyrannidis; et ipsi ergo consueta regi servitia detractabant [463 1Kb] , et ille in alias regni partes regem abducere nolebat, ne scilicet cum aliis principibus communicando principatum consiliorum et familiaritatis, ipse sibi aliquid imminueret [464 1Kb] de fastigio usurpatae singularitatis. Sed non ultra laturi injuriam videbantur principes regni. Archiepiscopi Mogontinus et Coloniensis cum ceteris, quibus curae erat res publica, crebra conventicula faciebant, atque omnes in commune, quid facto opus esset, consulere rogitabant. Dein jam adulta conspiratione, diem generalis colloquii omnibus indixere regni principibus (Januar.) [Col. 1087C] ut Triburiam convenientes, Premensem archiepiscopum, communem omnium hostem, communibus omnes studiis obpugnarent, regique denunciarent, aut regno ei cedendum esse [465 1Kb] , aut familiaritate et amicitia Premensis archiepiscopi defungendum. Perlato Goslariam atrocis rei nuncio, rex ad statutam diem concitus properabat; cum quo et Wernheri comes veniens, in villam Ingilneheim, cujus pars aliqua ad nostrum quoque monasterium pertinet, hospitatum divertit. Ubi dum milites ejus ab incolis praedas agerent et illi ad arma conclamantes manu se vindicare niterentur, atrox pugna coorta est. In qua dum Wernheri comes ad ferendum suis opem impigre discurreret, a quodam nostri monasterii vilissimo [Col. 1087D] mancipio, vel, ut alii ferunt, a femina saltatrice, [Col. 1088A] clava percussus in capite, corruit, atque ad regem semivivus est reportatus. Admonitus ab episcopis qui praesentes erant, ut pro peccatis suis Deo, in extremo jam spiritu constitutus, satisfaceret, seque Herveldensium monachorum precibus interemptum recognoscens, villam Kirhbero [466 1Kb] , quam injuste invaserat, redderet: nullo modo adquievit, donec episcopi consensu facto minitarentur se ei sacram communionem morienti non daturos, nisi prius tanti peccati pondere se exonerasset. Sic tandem pudore magis quam religione victus reddidit, statimque vita excessit. Statuta die tristis in regem omnium vultus, tristis erat sententia, ut aut regno se abdicaret, aut archiepiscopum Premensem a consiliis suis atque a regni consortio amoveret. Tergiversanti [Col. 1088B] et quid potius eligeret haesitanti archiepiscopus consilium dedit, ut proxima nocte, ablatis secum regni insignibus, clam aufugeret, et Goslariam aut in alium locum se reciperet, ubi ab [467 1Kb] injuria tutus foret, donec turba haec conquiesceret. Adveniente vespera, thesauros [468 1Kb] regios per satellites et socios fraudis suae jam exportare coeperat, cum repente ad ministros regis consilium hoc, nescio quo indicio, permanavit. Qui statim raptis armis curtim regiam circumdederunt, totamque deinceps noctem ducentes pervigilem, ne quid novi accideret, asservabant. Facto mane infensis adeo animis omnes in archiepiscopum coorti sunt, ut nec manibus temperassent, nisi regia majestas vix et aegre [Col. 1088C] iracundiam cohibuisset. Contumeliose itaque ejectus est de curte regia cum omnibus tyrannidis suae fautoribus, misitque cum eo rex amicorum suorum non modicam manum, ne scilicet ab aemulis suis insidias in via pateretur. Sic iterum [469 1Kb] rerum publicarum administratio ad episcopos rediit, ut singuli suis vicibus, quid regi, quid rei publicae facto [470 1Kb] opus esset, praeviderent [(202) 1Kb] .

Rex pascha [471 1Kb] Trajecti [(203) 1Kb] celebravit (April. 16).

Eberhardus Treverorum archiepiscopus dum in sabbato [472 1Kb] sancto [(204) 1Kb] tantae diei misterium solemniter populo exhibuisset (April. 15), regressus in secretarium [473 1Kb] [(205) 1Kb] , caput in sinum archidiaconi reclinavit, circumstantibusque fratribus, spiritum [Col. 1088D] exalavit. Episcopatum ejus per interventum [474 1Kb] . [Col. 1089A] Coloniensis archiepiscopi suscepit Cuono praepositus [475 1Kb] Coloniensis. Graviter et indigne nimis tulit tam clerus quam populus Treverorum, quod ipsi in electionem [476 1Kb] admissi consultique non essent, seque vicissim hortabantur, ut insignem hanc contumeliam insigni aliquo exemplo eluerent. Erat tunc [477 1Kb] temporis major domus [(206) 1Kb] ecclesiae Treverorum Dietericus [478 1Kb] comes, adolescens tam natura ferox quam aetate. Is die, quo episcopus urbem ingressurus sperabatur, cum ingentibus copiis ei obviam [479 1Kb] processit, atque in ipso lucis crepusculo, priusquam hospitio progrederetur, super eum irruens, paucos resistere temptantes occidit, ceteros inopino terrore perculsos facile fudit fugavitque, opes, quas [480 1Kb] amplissimas advexerat, diripuit [481 1Kb] , ipsum episcopum [Col. 1089B] captum traditumque in manus carnificum, de rupe altissima praecipitari et sic interfici jussit. Corpus ejus a religiosis viris collectum atque in monasterio Doleiensi [(207) 1Kb] sepultum est; ubi usque in praesens tempus magnis, ut fertur, miraculis divinitus saepe illustratur. Successit ei in episcopatum Uoto [482 1Kb] , concordante in electionem ejus tam clero quam populo.

In festis paschalibus per quatuordecim fere noctes continuas cometa [483 1Kb] apparebat. Quo in tempore atrox et lacrimabile nimis praelium [484 1Kb] factum est in partibus aquilonis; in quo rex Anglisaxonum tres reges cum infinito eorum [485 1Kb] exercitu usque ad internitionem delevit.

Rex Friteslare [486 1Kb] veniens (Mai.), gravissimam [Col. 1089C] aegritudinem incidit, ita ut a medicis desperaretur, et principes de regni successione consilia conferre coepissent. A qua infirmitate vixdum plene resumptis viribus, pentecosten Herveldiae celebravit (Jun. 4). Nec multo post nuptias in Triburia regio apparatu celebravit, in conjunctione Berthae [487 1Kb] reginae, filiae Ottonis marchionis Italorum.

Reginherus Misnensis episcopus obiit; cui Craft [488 1Kb] praepositus Goslariensis successit. Sed is dum suscepto episcopatu Goslariam venisset, post refectionem in cubiculum, ubi thesauros suos, quorum nimius amator erat, nullo conscio infoderat, quasi paululum requiescere volens, sese inclusit. Cumque jam die vergente in vesperam praeter modum consuetudinemque [Col. 1089D] suam somno indulgere videretur, rem insolitam mirantes cubicularii, pulsare ostium coeperunt. Sed nec pulsantibus nec vociferantibus [Col. 1090A] ullum dabatur responsum. Tandem effractis foribus irrumpentes, invenerunt eum fractis cervicibus, colore tetro, exanimem, ipsis thesauris [489 1Kb] suis miserabilem [490 1Kb] in modum incubantem. Episcopatum pro eo suscepit Benno, praedictae Goslariensis ecclesiae canonicus.



MLXVII.

Otto marchio Thuringorum obiit, gaudentibus admodum in morte ejus omnibus Thuringis [491 1Kb] , eo quod ipse primus ex principibus Thuringorum, ut praedictum est [(207*) 1Kb] , decimas ex suis in Thuringia possessionibus dare consensisset, et per hoc calamitatem maximam genti suae invexisse videretur. Marcham [492 1Kb] ejus Egbertus, patruelis regis, suscepit.

[Col. 1090B] Einhardus Spirensis episcopus obiit; cui Heinricus successit, Goslariensis ecclesiae canonicus, tantae [493 1Kb] dignitati vix dum per aetatem maturus, et non tam electione principum ad hanc provectus [494 1Kb] quam indulgentia regis, cui in puerili aetate fuerat familiarissime assentatus. Benno Osenburgensis episcopus obiit (Nov. 23.); cui alius Benno successit.

Rex in nativitate sancti Martini Goslariam veniens (Nov. 11.), graviter infirmari coepit, atque eadem valitudine per multos dies laborans, lecto recubabat



MLXVIII.

Rex nativitatem Domini Goslariae, necdum sospitate ad plenum recuperata, celebravit; a quo Egbertus [Col. 1090C] [495 1Kb] marchio, exactis diebus festis, digressus, cum se in sua recepisset, modica febre pulsatus, terminum vitae accepit. Sed marcham adhuc vivens adquisierat filio suo, tenerrimae aetatis infantulo [(208) 1Kb] , quem ei vidua [(209) 1Kb] ducis [496 1Kb] Ottonis de Swinefurt pepererat [497 1Kb] ; cui tamen ipse paucis diebus antequam vita excederet repudium scribere cogitaverat, et contra leges ac [498 1Kb] statuta canonum viduam Ottonis marchionis matrimonio sibi jungere [499 1Kb] , quod haec forma elegantior et efferatis moribus suis oportunior videretur; sed mors oportune [500 1Kb] interveniens nefarios conatus [501 1Kb] ejus intercepit.

Ravenger patriarcha Aquileiensis [502 1Kb] obiit; cui Sigehardus cancellarius successit; pro quo Bibo cancellarius [Col. 1090D] est substitutus [*) 1Kb] .



MLXIX.

Rex nativitatem Domini Goslariae [(210) 1Kb] celebravit, [Col. 1091A] pascha (Apr. 10) Quidelenburg, pentecosten Coloniae [(211) 1Kb] . Post pentecosten [Jun. 1.] Wormaciae cum principibus regni colloquium habuit. Ibi primum cum Mogontino [503 1Kb] rem secreto agit [504 1Kb] , ejusque opem ad perficiendum quod mente machinetur obnixe implorat; si impetret, se deinceps ei subditum et dicto obtemperantem fore; ad hoc Thuringos armata [505 1Kb] manu, si aliter nequeat, coacturum, ut decimas sine ulla in perpetuum contradictione persolvant. Annuente episcopo, et pactione utrimque firmata, rex ad publicum refert, sibi cum uxore sua non convenire; diu oculos hominum fefellisse, ultra fallere [506 1Kb] nolle; nullum ejus crimen, quo juste repudium mereatur, afferre, sed se, incertum quo fato, quo Dei judicio, nullam cum ea maritalis operis [Col. 1091B] copiam habere; proinde per Deum orare, ut se male ominata compede [(212) 1Kb] absolvant patianturque aequo animo discidium fieri, ut illa [507 1Kb] sibi et ipse ei, si ita Deus velit, felicioris matrimonii viam patefaciat; et ne quis violatum [508 1Kb] semel pudorem causetur obstare iterum nupturae, se sub jurejurando confirmare, quod eam ut acceperit [509 1Kb] sic incontaminatam inlibatoque virginitatis pudore conservaverit [(213) 1Kb] . Foeda res et ab regia majestate nimium abhorrens visa est omnibus qui aderant. Negocio tamen, cui rex tam fervide animum adjecisset, detractare, singuli religiosum arbitrabantur. Episcopus quoque tam preciosa pollicitatione redemptus, quantum poterat salva verecundia, haut aegre causam regis tuebatur. Itaque cunctis id fieri decernentibus, [Col. 1091C] synodum conficiendo negocio indixit Mogontiae, proxima post festum sancti Michaelis ebdomada. Hac expectatione rebus suspensis, regina Loresham, ut statutum tempus ibi praestolaretur, missa est; rex alio, qua regni negocia vocabant, abiit.

Interea Dedi marchio Saxonicus cum viduam duxisset Ottonis marchionis, tertio prius anno defuncti, praedia etiam, quae ille a diversis dominis beneficii loco habuerat, summa vi nitebatur adquirere. Cum nullus daret postulanti, indignitatem non ferens, regi, per quem potissimum stetisset ne darentur, bellum parabat, crebrisque colloquiis Thuringos ad societatem armorum sollicitabat. [Col. 1091D] Promptum hoc fore sperabat, eo quod rex archiepiscopum [Col. 1092A] adjuvando in exigendis decimationibus, multum a se avertisset animos eorum. Incitamentum tamen [510 1Kb] illi furoris vel maximum erat uxor saevissima. Haec placido hominis ingenio et per aetatem jam mansuefacto juveniles animos inspirabat, saepius obtundens, quia, si vir esset, non inultus injurias acciperet, nec priori marito ejus audacia se imparem gereret, quo et virtute et opulentia superior esset. Rex [511 1Kb] accepto nuncio graviter permotus, ingentes copias et quae pluribus [512 1Kb] etiam bellis satis essent celerrime contraxit. Tum vero episcopus Mogontinus, tempus se accepisse ratus, quo per occasionem publici belli privatum in Thuringos odium vindicaret, infestissimus aderat, regem quam atrocissime rem agere instigabat; ipse quoque totis [Col. 1092B] amicorum, totis [513 1Kb] Mogontini episcopatus opibus coepto annitebatur. Non fefellit Thuringos efferatus in se animus episcopi, nec ipsi in eum mitiores spiritus gerentes, legatos ad regem miserunt, se nihil iniquum, nihil quod secus sit moliri adversus eum, nec arma contra [514 1Kb] rem publicam suo consilio aut favore sumpta esse; paratos se potius hostem publicum capitis quoque sui periculo expugnare; promptius autem ac devotius id facturos esse, si decimationum leges, priorum regum et episcoporum indulgentia sibi statutas, ratas inviolatasque fore pateretur; quod si episcopus ad eos rem divinam non divinis, sed humanis armis expugnatum [515 1Kb] veniret, et decimas [516 1Kb] jure belli sibi extorquere vellet, quas nec jure ecclesiastico, nec lege forensi [Col. 1092C] potuisset, jam pridem se sacramento obstrictos obligatosque fuisse, ut raptores et praedatores inultos non sinerent, satius sibi [517 1Kb] esse mori in bello quam amissis patrum legitimis perjuros vivere. Rex ad haec benigne respondit, auxiliumque suum, si in fide permanerent, certissimos sperare jussit; dehinc ubi res matura visa est, infesto agmine Thuringiam intravit. Duo ibi castella, quibus marchio praesidium imposuerat, Bichelingun [518 1Kb] [(214) 1Kb] et Scidingen [519 1Kb] [(215) 1Kb] , alterum per dedicionem, alterum manu expugnatum recepit. Ceteris ilico admovendus erat exercitus. Sed marchio advertens nullo loco vel munitione sustineri posse impetum regis, incisa [520 1Kb] spe resistendi, se suaque omnia dedidit. Thuringi, [Col. 1092D] etsi, ut promiserant, erga regem et causam publicam [Col. 1093A] devoti fidelesque essent, in episcopum tamen Mogontinum hostilia pleraque fecere [521 1Kb] , probris et conviciis in faciem lacessere, milites ejus, dum praedas agerent, facto grege saepius incursare, rapinam excutere, fundere, fugare, nonnullos denique ministros ejus, nec hos mediocri fortuna vel humili loco natos [522 1Kb] , dum ab exercitu regis paulo longius praedatum abissent [523 1Kb] , comprehensos suspenderunt [524 1Kb] . Jussum tamen eis est ab rege facile et contemptim, ut decimas darent, non quo recusantibus vim ferre [525 1Kb] in animo esset, sed ne, non reddito promisso, archiepiscopum offenderet. Dedi [526 1Kb] marchio aliquamdiu habitus in custodia, tandem, adempta possessionum et redituum non modica parte, dimissus est. Filius ejus Dedi junior patrem ea tempestate infestius acerbiusque [Col. 1093B] quam alius quisquam insectatus est. Ob eam rem, exacto bello, ingenti gloria esse coepit apud regem, egregiae indolis adolescens, nisi ambitionis spiritu et praepropera dominandi cupidine praeceps raperetur. Is non multo post, cum nocte quadam ad necessitatem naturae secessisset, apposito extrinsecus [527 1Kb] insidiatore, confossus in inguine et occisus est. Quis necis ejus auctor fuerit, non satis constat, quamquam dolo novercae interfectum vulgi sermonibus passim jactaretur. Illud haut dubie liquet monasteria et ecclesias, moriente eo, magna formidine exoneratas esse, cum mentibus omnium certissima opinio insedisset, eum augendarum opum studio non Deo, non [528 1Kb] homini [529 1Kb] parciturum, qui patri proprio non pepercisset.

[Col. 1093C] Imminente jam die, qui scindendo [530 1Kb] regis conjugio dictus fuerat, rex Mogontiam concitus properabat. Et ecce inter eundum comperit, legatum sedis apostolicae suum Mogontiae adventum praestolari, qui discidium fieri prohibeat [531 1Kb] et episcopo Mogontino apostolicae animadversionis sententiam minitetur, quod tam nefariae separationis se auctorem promiserit. Consternatus ilico, quod rem diu exoptatam perdidisset e manibus, per iter [532 1Kb] quo venerat in Saxoniam redire volebat. Vix et aegre tamen amicorum consiliis superatus, ne principes regni frustraretur, quos summa frequentia sibi Mogontiae occurrere jussisset Franconofurt [533 1Kb] abiit, ibique eos qui [534 1Kb] Mogontiae convenerant statuto die adesse jussit (Oct.). Quo [Col. 1093D] dum frequentes venissent, Petrus Damianus---is legatus erat sedis apostolicae, vir aetate et vitae innocentia admodum reverendus---mandata exposuit Romani pontificis: pessimam rem et ab nomine christiano, nedum ab regio multum abhorrentem [Col. 1094A] esse, quam moliatur; si minus humanis legibus vel canonum sanctionibus terreretur, parceret saltem famae et existimationi propriae, ne scilicet tam foedi exempli venenum, ab rege sumpto initio, totum commacularet populum christianum, et qui ultor esse [535 1Kb] debuisset criminum, ipse auctor et signifer fieret [536 1Kb] ad flagitium; postremo si non flecteretur consiliis, se necessario vim ecclesiasticam adhibiturum et canonum lege scelus prohibiturum; ad haec [537 1Kb] , suis manibus numquam imperatorem consecrandum fore, qui tam pestilenti exemplo, quantum in se esset, fidem christianam prodidisset. Tum vero in eum coorti omnes qui aderant principes aiebant, aequa [538 1Kb] censere Romanum pontificem, et per Deum rogabant, ne crimen inferret gloriae suae [Col. 1094B] [539 1Kb] et regii nominis majestatem tam turpis facti colluvione [540 1Kb] macularet; praeterea ne parentibus reginae causam defectionis et justam turbandae rei publicae occasionem daret; qui si viri essent, cum armis et opibus plurimum possent, tantam filiae suae contumeliam procul dubio insigni aliquo facinore expiaturi essent. Hac oratione [541 1Kb] fractus magis quam inflexus: Si id, inquit, fixum obstinatumque est vobis [(216) 1Kb] , imperabo egomet mihi, feramque, ut potero, onus, quod deponere non valeo. Ita efferato magis per studium concordiae odio, annuit quidem, ut in regni consortium regina revocaretur, ipse tamen, ut congressum ejus conspectumque vitaret, adhibitis sibi vix 40 militibus, in Saxoniam concitus rediit. Regina cum cetera multitudine et regni insignibus [Col. 1094C] paulatim subsecuta est. Cumque ad eum Goslariam venisset, vix compulsus ille a familiaribus suis, ut ei obviam procederet, satis superque pro consuetudine eam benigne suscepit; sed protinus refrigescente amore, ad ingenium suum atque ad pristinum rigorem animi rediit; et quia consilia scindendi conjugii saepe [(217) 1Kb] jam temptata non processerant, statuit deinceps, communicato cum ea solum regni nomine, sic eam habere, quasi non haberet [(218) 1Kb] .

Maxima eo anno vinearum omniumque silvestrium arborum sterilitas fuit.

Meginwardus abbas Hildenesheimensis abbatiam suscepit Augiensem, patefacto in eam [542 1Kb] sibi per multam largitionem aditu.

[Col. 1094D] Rumoldus Constantiensis episcopus, maturae admodum gravitatis vir, obiit (Nov. 2.); cui Karolus [543 1Kb] successit, Magadaburgensis, canonicus Is [(219) 1Kb] a clericis Constantiensibus primo benigne susceptus est; sed processu temporis dum pro libito suo magis [Col. 1095A] quam ex ratione rem gereret, indignantes clerici, a communione ejus se abstinere coeperunt propter simoniacam heresim, per quam episcopatum usurpasse dicebatur; id quoque ei crimini dantes, quod plerosque ecclesiae thesauros furtive abstulisset. Qua accusatione Romam perlata, Romanus pontifex mandata direxit Mogontino archiepiscopo, ne ullo modo ab eo consecraretur, donec in sui praesentia causa diligentius ventilaretur. Tolosae [(220) 1Kb] episcopus obiit; cui Bibo cancellarius successit; pro quo Adalbero [544 1Kb] canonicus Mettensis [545 1Kb] cancellarius est substitutus [546 1Kb] .



MLXX.

Rex nativitatem Domini Frisingae celebravit.

Episcopus Mogontinus et Coloniensis et Babenbergensis [Col. 1095B] a domino apostolico evocati, Romam venerunt. Ibi episcopus Babenbergensis accusatus, quod per simoniacam heresim data pecunia episcopatum invasisset, multa et preciosa munera papae dedit [(221) 1Kb] , et per haec efferatam adversum se [547 1Kb] mentem ejus ad tantam mansuetudinem reduxit, ut, qui non sine periculo honoris et gradus sui evasurus putabatur, non solum impunitatem criminis, quod objectum fuerat, consequeretur, sed etiam pallium et alia quaedam archiepiscopatus insignia ab [548 1Kb] sede apostolica pro benedictione perciperet. Mogontinus archiepiscopus ultro se episcopatu abdicare atque in otium privatae conversationis secedere magnopere cupiebat; sed tam Romani pontificis auctoritate quam eorum qui praesentes erant maturioribus consiliis vix et [Col. 1095C] aegre abductus est a sententia. Omnes in commune acerbe objurgati, quod sacros ordines per simoniacam heresim venderent et ementibus indifferenter communicarent manusque imponerent; tandem, accepto [549 1Kb] ab eis jurejurando quod haec ulterius facturi non essent, in sua cum pace dimissi sunt.

Dux Luteringorum [550 1Kb] Gotefridus, omnibus pene terris magnitudine suarum rerum gestarum compertus et cognitus, obiit (an. 1069, Dec. 24), et Verdunis [551 1Kb] sepultus est; cui filius ejus Gozelo [552 1Kb] successit, praestantis quidem animi adolescens, sed gibbosus.---Udalricus [553 1Kb] marchio Garentinorum obiit [(222) 1Kb] .

Rex pascha in Hildenesheim [(223) 1Kb] celebravit [Col. 1095D] (Apr. 4). Ibi inter milites regis et milites episcopi seditio facta est. Sed milites regis in congressione [Col. 1096A] superiores facti, plerosque ex militibus episcopi peremerunt, captosque [554 1Kb] seditionis auctores ex edicto regis in vincula conjecerunt [555 1Kb] . Rex ascensionem Domini Quidelenburc [556 1Kb] (Mai. 13), pentecosten Merseburc [557 1Kb] celebravit (Mai. 23).

Augustissimum [558 1Kb] in Quidelenburc [559 1Kb] templum cum omnibus attiguis sibi aedificiis, incertum divina ultione an fortuita calamitate, incensum atque in cineres redactum est [(224) 1Kb] .

Clarus eo tempore in palatio [560 1Kb] et magnae in re publica auctoritatis erat [561 1Kb] Otto dux Bajoariorum. Sed sicut semper gloriam sequi solet invidia, invidentes ei plerique homines nequam, qui malitiae suae potentiam [562 1Kb] ejus atque [563 1Kb] immoderatam gloriam obstare querebantur [564 1Kb] , sollicite [Col. 1096B] opportunitatem ad opprimendum eum quaerebant. Itaque quendam, Egenen nomine, hominem ingenuum, sed omni flagitiorum genere infamatum, in necem exitiumque ejus subornaverunt. Is crimen adversus eum detulit, quod se ad occidendum regem precibus et pollicitationibus multis saepenumero sollicitasset, atque in [565 1Kb] argumentum fidei gladium ostentabat, quem sibi ab eo in hos tam sceleratos [566 1Kb] nefariosque usus [567 1Kb] datum asserebat; si inficiaretur, paratum se quovis judicio verbis suis fidem facere. Qua accusatione vulgata, hi, quos ratione communis commodi [568 1Kb] aliquando offenderat, omnes infensi infestique aderant, et iracundiam regis adversus eum inflammare summa vi, summa ope nitebantur. Igitur rex eum [569 1Kb] [Col. 1096C] Mogontiam cum ceteris principibus ad colloquium evocavit (Jun.), quid delatum esset exposuit, negantique inducias in sex ebdomadas [570 1Kb] dedit, ut Kalendis Augusti Goslariam veniens, objectum crimen, congressus [571 1Kb] cum accusatore suo, manu [572 1Kb] propria refelleret [573 1Kb] . Cum in haec verba discessum esset, causari principes de iniquitate conditionis coeperunt, nec bonum nec aequum esse dicentes, ut homo nobilissimus, integerrimae apud omnes existimationis, nec ulla umquam sinistri rumoris macula attaminatus, manum conferre juberetur cum homine sceleratissimo, qui si quid ingenuitatis a parentibus accepisset, id per furta, per latrocinia, denique per omnia [574 1Kb] vitiorum probra [Col. 1096D] jam dudum oblitterasset. Ille tamen et indignitate rei efferatus et Deo innocentiae suae teste et conscio [Col. 1097A] fretus, cum quovis, etiam indigno, etiam praeter natales suos, pugnare malebat, quam tanti sceleris suscipione teneri. Igitur die statuta ad proxima Goslariae loca cum armata multitudine venit (Aug. 1); missis ad regem nunciis mandavit, si sibi [575 1Kb] tuto venire, si tuto causam dicere liceret, paratum se coram venire, et conditione, quam principes regni aequam judicassent, crimen, cujus insimulatus fuerat, refellere. Rex ad haec atrociter et acerbe respondit, se ei nec in veniendo nec in causa dicenda pacem aut securitatem polliceri; id solum expectare, ut juxta condictum Goslariam comminus veniret, et si quid de innocentia sua praesumeret, conserta cum adversario suo manu, aequissimo judici Deo rem commiteret; ni id faceret, [Col. 1097B] se, omissa legum dissidentium simultate, relegato sententiarum certamine, pro convicto confessoque eum in tanti [576 1Kb] sceleris immanite habiturum. Relato ad ducem hoc responso, nec tutum nec satis honestum ejus [577 1Kb] rationibus visum est his qui recte ei consultum cupiebant, ut sic inflammatae adversum se regis iracundiae illudendum se vexandumque objiceret, cum sibi, integris adhuc rebus et crimine necdum comprobato, tuto coram venire non licuisset; quod tam jure caeli quam jure fori omnibus semper reis, omnibus in causis licuisset. Ita incisa [578 1Kb] spe veniae, infectis rebus, in sua se recepit, satius putans, quoad posset, armis salutem tueri, quam ad [579 1Kb] exsaturanda hostium suorum odia turpiter more pecudum jugulari. Postera [Col. 1097C] die rex principes Saxoniae, quod ex his oriundus esset et hi propter privatas inimicitias maxime invisum eum haberent, sententiam super eo [580 1Kb] rogavit. Qui eum tamquam manifesti criminis deprehensum reum majestatis judicaverunt, et, si caperetur, capitali in eum sententia animadvertendum fore decreverunt. Illico amici regis ferro et igne [(225) 1Kb] persequi eum, singuli pro virili portione, aggrediuntur; plerique etiam nec fide erga regem, nec studio erga rem publicam, nec ultione cujusquam privatae injuriae, sed sola [581 1Kb] rapinarum cupiditate, arma contra eum capiunt. Itaque [582 1Kb] undique laxatis, immo ruptis irarum habenis, omnes in eum irruunt, praedia ejus et possessiones [Col. 1097D] alias diripiunt, vastant, incendunt, ministros ejus [Col. 1098A] agrorumque cultores, si quos fors [583 1Kb] obtulisset obtruncant, lacerant, jugulant. Sic postremo praeter modum modestiamque ira immod ratior debachabatur, ut nec ab ecclesiis nec templis, quae ille propriis impensis Deo construxerat, hostilis saevitiae impetus temperaret. Deinde rex collecto exercitu egressus, extremam operi manum per se ipsum imposuit; principes quos ei consanguinitate vel alia necessitudine obnoxios noverat, aut acceptis obsidibus aut jurejurando, ne ad eum deficerent, obligavit. Castellum ejus Hanenstein [(226) 1Kb] , a quo ad primum statim belli terrorem praesidium abductum fuerat, funditus everti jussit. Alii castello, quod Tesenberg [584 1Kb] [(227) 1Kb] dicitur, exercitum jam admoverat. Sed hi qui intus erant, etsi loci situ inexpugnabiles essent, et [Col. 1098B] copiis omnibus quae administrando bello necessariae erant affatim affluerent, ultro tamen se dedere quam ancipitem belli fortunam temptare maluerunt. Relicto illic praesidio, rex in ulteriora loca ad demoliendas uxoris quoque ejus possessiones [(228) 1Kb] exercitum abduxit, villas multas opibus et aedificiis ornatissimas incendit, bona diripuit, in mulieres et pueros---nam viri in montes et in saltus [585 1Kb] devios se abdiderant---foeda et hostilia multa commisit; tantaque in ea expeditione acerba et crudelia perpessi sunt a rege proprio homines innocentes et nulla saltem suspicione criminis cujusquam infamati, ut nihil acerbius, nihil crudelius a barbaris perpeti potuissent. Tandem dux Otto perdoluit, et calamitatum pondere superata est [Col. 1098C] constantia patientiae. Itaque assumptis secum ad tria milia viris electis et omni militaris disciplinae studio exercitatis, impetum in Thuringiam fecit, villas regalis fisci, rebus cunctis affluentissimas, incendit, praedam multam abegit, et milites suos, quorum plerosque ad societatem belli sola spes rapinarum allexerat, hac primum mercede inescavit fidosque ac firmos sibi effecit. Ita populabundus ultra Heschenewege [(229) 1Kb] , pervenit. Ibi confluentibus ad se agrorum suorum cultoribus, quibus milites regis praeter miseram vitam nihil reliquum fecerant, partem aliquam praedae distribuit, verbera [586 1Kb] divinae animadversionis fortibus animis tolerare admonuit, et pro se quoniam arma [Col. 1098D] ferre non possent [(230) 1Kb] , suppliciter ad Deum vota [Col. 1099A] facere flagitavit. Interea Thuringi, qui se ante aliquot annos sacramento obstrinxissent, ne latrones aut raptores inultos sinerent, rerum suarum direptionibus exacerbati, ad arma conclamant, conglobatis propere [587 1Kb] ingentibus copiis, hostes e vestigio insequuntur, inventisque haut procul ab Heschenewege [588 1Kb] certamen inferunt 4 Nonas Septembris (Sept. 2). Nec diu anceps pugna fuit. Nam [589 1Kb] his qui cum duce Ottone erant impigre occursantibus, vix primam praelii procellam sustinentes in fugam vertuntur, et alii in proximos montes et silvas evadere, alii per iter [590 1Kb] quo venerant citatis equis reverti [591 1Kb] , summo conamine nitebantur, haut satis auspicato temptatam fortunae aleam detestantes. Ipse denique, qui primo ut res certamini committeretur [Col. 1099B] vehementissimus auctor incentorque fuerat, Ruotgerus [592 1Kb] comes [(231) 1Kb] , is nunc primus fugiendi auctor ac signifer apparebat, omnique, ut vulgo dicitur, vento citatior montes et colles modernus [593 1Kb] Idithum [594 1Kb] [(232) 1Kb] transmittebat. Trecenti plus vel minus [595 1Kb] in ea congressione ex Thuringis corruerunt; ex parte altera unus occisus, duo sunt vulnerati. Dux Otto, signo receptui dato, cum a caede hostium vix et aegre militem suum revocasset, aliquamdiu in eisdem castris commoratus est, et vergente jam in vesperam die, plerosque principes exercitus sui singulos [596 1Kb] in sua cum pace dimisit. Ipse, adhibitis sibi quantas res poscere videbatur copiis, in ulteriorem Saxoniam contendit; ibique totam hiemem usque ad nativitatem Domini exegit, partim rapinis [Col. 1099C] et depraedationibus victitans, partim ex possessionibus Magni comitis, quem belli periculorumque omnium socium et innocentiae suae [597 1Kb] devotissimum assertorem habebat. Is filius erat Ottonis [(233) 1Kb] ducis Saxoniae, egregius adolescens, boni [597 1Kb] et aequi in pace supra annos suos servantissimus, et in bello audacia et virtute militari nulli secundus. Perlato ad regem nuncio acceptae [598 1Kb] in Heschenewege [599 1Kb] cladis omissis rebus aliis, Goslariam concitus remeavit, nec inde usquam [600 1Kb] ante nativitatem Domini abscessit [601 1Kb] , timens scilicet, ne tam caram tamque acceptam sibi villam, quam pro patria ac pro lare domestico Teutonici [602 1Kb] reges incolere soliti [Col. 1100A] erant, hostes per absentiam ejus, quod minitari et crebris usurpare sermonibus dicebantur, in favillas cineresque redigerent.

Adalberto [603 1Kb] Wormaciae episcopus, propria, ut fertur [604 1Kb] , crassitudine praefocatus, interiit; cui [605 1Kb] Adalbertus successit.

Aribo [606 1Kb] diaconus, frater Willehelmi et Ottonis marchionum, occisus est a propriis serviis suis, vir tam divinis quam secularibus litteris adprime eruditus, sed propter lasciviam morumque intemperantiam merito bonis omnibus gravis et invisus.

Silvestrium arborum eadem quae priore anno sterilitas permansit. Sed vinearum tanta fertilitas fuit, ut plerisque in locis prae multitudine vix colligi vindemia posset.



MLXXI.
[Col. 1100B]

Rex nativitatem Domini Goslariae [(234) 1Kb] celebravit. Ibi per interventum Ruodolfii [607 1Kb] ducis Suevorum Welf [608 1Kb] , filius Azzonis marchionis Italorum, ducatum Bajoariae [609 1Kb] suscepit. Is filiam Ottonis ducis Bajoariorum uxorem duxerat, et [610 1Kb] per jusjurandum altera jam vice matrimonio fidem dixerat; quamdiu itaque res tranquillae [611 1Kb] erant, quamdiu etiam bellum temere coeptum sine grandi permutatione rerum sedari posse sperabat, maritalem uxori [612 1Kb] affectum et honorem deferebat, et causam soceri, quantum poterat, armis et consiliis tuebatur [(235) 1Kb] ; at ubi animadvertit datam in eum sententiam [613 1Kb] , et bellum iracundiamque regis magis in dies adversus eum crudescere, leges omnes vinculaque [Col. 1100C] omnia, quibus vicissim propinquitatem firmaverant, abrupit; satius putans perjurii crimen et violatae fidei verecundiam sustinere, quam res suas florentissimas desperatis ac perditis ejus rebus admiscere, Et primo in tam trepidis rebus [(236) 1Kb] petenti [614 1Kb] auxilium denegavit, dein [615 1Kb] filiam ejus a complexibus suis et thori consortio segregavit patrique remisit; postremo ad ipsum ejus ducatum occupandum omnem operam intendit, nihil pensi habens [(237) 1Kb] , quantum auri, quantum argenti, quantum redituum ac possessionum [616 1Kb] dilapidaret, dummodo quod cupiebat assequeretur. Directus est ergo dolus in manu ejus [617 1Kb] [(238) 1Kb] , et potuit [618 1Kb] et invaluit, cunctis [Col. 1101A] detestantibus, quod clarissimam atque opinatissimam in re publica dignitatem tam foeda ambitione [619 1Kb] polluisset. Noverat rex, haut satis placiturum principibus Bajoariae, quod hoc tum [620 1Kb] contra morem et jus, tum ipsis inconsultis factum fuisset [(239) 1Kb] , et propterea quantocius ire in Bajoariam cogitabat, ut tumultum, si quis forte oriretur, per se ipsum reprimeret. Sed e diverso haut nescius erat, si ipse longius abisset, hostes ilico in Goslariam impetum facturos et clarissimum illud regni domicilium in [621 1Kb] cinerem redacturos. Accepto a familiaribus suis consilio. quosdam Saxoniae principes illic praesidii causa reliquit; et ipse, sicut instituerat, in Bajoariam proficisci parabat. Interea dux Otto videns sibi nihil jam spei reliquum esse, cujus et bona omnia [Col. 1101B] flamma hostilis absumpsisset et ducatum alius in suam potissimum contumeliam invasisset, statuit, rem in extremum discrimen adducere, et cum rege, ubi primum copia fieret, collatis signis dimicare. Itaque montem qui dicitur Hasengun [(240) 1Kb] occupavit [622 1Kb] (Januar.), ut is scilicet militibus suis, quomodocumque res in praelio cecidissent, receptui foret. Eum [623 1Kb] , etsi natura et situ ipso satis munitum, munitiorem tamen manu atque opere fecit, ibique convecta ex circumjacentibus agris praeda, regem praestolabatur. Rex accepto nuncio nihil moratus, quantas in ea trepidatione potuit copias ex Saxonia, ex [624 1Kb] Thuringia atque [625 1Kb] ex Hassia celerrime contraxit. Ceteris principibus, qui longius aberant, mandavit, ut, si forte res sine mora et diuturnitate [Col. 1101C] confici non posset, sibi quam citius possent armata manu concurrerent. Plurimum eo tempore rex consiliis utebatur Eberhardi comitis [(241) 1Kb] sapientis admodum viri. Is videns hostes, sic ad bellum exercitatos, sic ipsa jam [626 1Kb] desperatione, quae plerumque timidis [627 1Kb] etiam virtutem addere solet [(242) 1Kb] , efferatos, sine magno detrimento rei publicae nec vinci nec vincere posse, abiit ad ducem [628 1Kb] Ottonem, eumque per Deum obtestari coepit, ne se suosque in tantum discrimen praecipitaret; necdum ei omnem spem veniae, omnem respirandi facultatem ereptam esse; si de monte, quem occupaverat, exercitum [Col. 1102A] abduceret, seque regi justis conditionibus [629 1Kb] dederet, sub juramento se ei promittere, quod et veniam culpae, cujus insimulatus fuerat, et omnium quae jure belli amiserat restitutionem ei [630 1Kb] a rege impetraret. Annuente eo, rem ad regem detulit, et eum haut difficulter in sententiam adduxit, quippe cum taedere eum jam belli coepisset, quod propter privatum hominis amorem a principibus per ingenium trahi ac segniter geri videbat. Pace per jusjurandum utrimque firmata, induciae datae sunt Ottoni duci usque in pascha, ut Coloniam veniens, dedicionem lege quam principes aequam judicassent perficeret. Inter has inducias, dum dux Otto exercitum, singulos in sua, dimisisset, Retheri [631 1Kb] comes [(243) 1Kb] , partium ejus haut leve momentum, [Col. 1102B] occisus est ab hostibus suis propter quasdam [632 1Kb] privatas simultates.

Saricho abbas Corbeiensis obiit; cui Wernheri [633 1Kb] , ejusdem coenobii monachus, successit.

Rex, sicut instituerat, in Bajoariam abiit, ibique compositis mediocriter, prout tum copia erat, regni negociis, ad Renum [634 1Kb] rediit (April.). Castellum Hamerstein [635 1Kb] [(244) 1Kb] , quod a superioribus regibus jam olim dirutum fuerat [(245) 1Kb] , summo nisu instauravit. Pascha Coloniae celebravit (April. 24), ibique rursus Ottoni duci inducias usque in pentecosten dedit. Exacta solemnitate paschali, Leodium abiit [636 1Kb] . Ibi ad eum vidua Balduwini [637 1Kb] comitis venit, regiae majestatis patrocinium expetens contra violentiam improbitatemque [638 1Kb] Ruotberti [639 1Kb] , fratris [Col. 1102C] Balduwini [637 1Kb] , qui et fratrem praelio victum vita privasset, et comitatum ejus, expulsis uxore et liberis, tirannica crudelitate occupasset.

Non ingratum fortassis lectori fecero, si gestae rei historiam quam paucis potero absolvam. In comitatu Balduwini [637 1Kb] ejusque familia id multis jam seculis servabatur quasi sancitum lege perpetua, ut unus filiorum, qui patri potissimum placuisset, nomen patris acciperet [640 1Kb] et [641 1Kb] tocius Flandriae principatum solus hereditaria successione obtineret, ceteri vero fratres aut huic subditi dictoque obtemperantes [642 1Kb] ingloriam vitam ducerent, aut [Col. 1103A] peregre profecti, magis propriis rebus gestis florere contenderent, quam [643 1Kb] , desidiae ac socordiae dediti, egestatem suam vana majorum opinione consolarentur. Hoc scilicet fiebat ne, in plures divisa provincia, claritas illius familiae per inopiam rei familiaris obsoleret [(246) 1Kb] . Igitur cum Balduwinus senior duos genuisset filios, Balduwinum et Ruotbertum [644 1Kb] , Balduwinum omnium quae habebat heredem instituit, Ruotberto [645 1Kb] , ubi primum aetas faciendis stipendiis matura visa est, naves paravit, aurum, argentum et ceteras longinquae profectionis impensas affatim praebuit, jussitque ut ad gentes exteras iret, et, si vir esset, propria sibi virtute regnum diviciasque pararet. Ille patri acquiescens, assumpta secum multitudine, qua regio praegravari [Col. 1103B] videbatur, navem ascendit, et in Galliciam ire eamque, si votis Deus successum annuisset, sibi subdere cogitavit. Cumque post paucos dies ad ignota quaedam littora applicuisset, et egressus [646 1Kb] in terram ab incolis loci praedas agere coepisset, illi ex omnibus partibus [647 1Kb] ad arcendam vim ilico armati conveniunt. Facta congressione, eum [648 1Kb] , cum aliquamdiu pugnam fortiter sustinuisset, in fugam vertunt, fugientem usque ad naves persequuntur, sociosque ejus pene ad internitionem prosternunt. Ipse cum paucis vix fuga elapsus, ad patrem tantae calamitatis nuntius rediit. A quo propter male gestas res contumeliose repulsus, alia rursum via, quoniam hac non successisset, fortunam temptare aggreditur, omnia paratus, etiam extrema perpeti, ut maculam [Col. 1103C] veterem factis recentioribus elueret. Reparatis navibus et numero militum instaurato, marinis iterum fluctibus se credidit, in regionem longinquam, ubi sedem vaganti Deus [649 1Kb] ostendisset, iter facturus. Et ecce post paucos dies tempestate infestissima circumventus, multis suorum naufragio amissis, ipse nudus [Col. 1104A] omniumque rerum egens vix et aegre in littus evasit [(247) 1Kb] . Dehinc assumpto plebeio habitu, inter eos, qui Hierosolimam causa orationis pergebant, Constantinopolim ire parabat, vocatus [650 1Kb] eo crebris legationibus Northmannorum [651 1Kb] [(248) 1Kb] , qui sub imperatore [652 1Kb] Constantinopolitano militabant, quique ei, si illuc veniret totius Graeciae principatum pollicebantur. Sed imperator Constantinopolitanus, comperto hoc consilio, omnia flumina, per quae transitus [653 1Kb] in Greciam esse poterat, appositis custodibus, observari fecit, ut deprehensus ilico trucidaretur. Sic conatus coeptumque ejus [654 1Kb] irritum fuit. Tandem advertens sic infeliciter sibi cedere quamcumque viam temptasset amplificandae gloriae suae, deinceps in perpetuum [655 1Kb] ab oppugnatione exterarum [Col. 1104B] gentium animum avocavit. atque in Fresiam [(249) 1Kb] , quae confinis est Flandriae, cui Thiedericus [656 1Kb] quondam comes, et post hunc [657 1Kb] Florentius, frater ejus, imperaverat, irruptionem fecit. Bis ibi commisso praelio victus et [658 1Kb] fugatus est. Tandem incolae loci, multis certaminibus exhausti, cum animum ejus vel ad mortem vel ad victoriam obstinatum cernerent, ultro se ei dediderunt [(250) 1Kb] . Quod ubi frater ejus Balduwinus comperit---jam enim pater ejus morbo ac senio confectus naturae concesserat---, armata multitudine his eum sedibus proturbare [659 1Kb] magna vi, magno molimine parabat [(251) 1Kb] . Cui cum exercitu adventani Ruotbertus [660 1Kb] legatos obviam misit, obtestans per Deum, ut se fratrem [Col. 1104C] suum reminisceretur, nec jura germanitatis, apud barbaros quoque semper sancrosancta et inviolata, pollueret; misereretur potius peregrinationis, laborum et calamitatum, in quibus totam aetatem suam detrivisset; gauderet ipse beatus [661 1Kb] sorte sua [(252) 1Kb] , quod totam communis patris haereditatem, quam jure gentium secum dividere debuisset, solus sine [Col. 1105A] consorte obtineret, se patriis [662 1Kb] finibus extorrem, paterna haereditate destitutum, ab summa gloria majorum suorum ad ultimam egestatem coactum, exteras [663 1Kb] gentes bello lacessisse, terras ac maria concitasse, nihil denique praetermisisse, ne de portione paternae substantiae, quae se contingeret, fratri molestus esset; nunc laboribus exhaustum, adversitatibus defatigatum [664 1Kb] , vix et aegre parvissimo terrarum angulo insedisse, cujus nullam partem constet ad ejus dominium pertinere; postremo id se animo fixum habere, nec ab sententia [665 1Kb] ulla vi, ulla necessitate abduci posse, ut hic aut instantis jam senectutis requiem aut honestae saltem mortis sepulchrum sit habiturus. Nihil ille his verbis motus, exercitum haut segniter ad Fresiam admovebat. [Col. 1105B] Tum Ruotbertus [666 1Kb] necessitate compulsus, armata juventute [667 1Kb] , quam secum lectissimam habebat, obviam ei processit; commissoque praelio, ex parte Balduwini [668 1Kb] multi occisi [669 1Kb] , plures vulnerati, omnes in fugam versi sunt; quos dum ipse loco pulsos sistere pugnamque restituere summo conamine moliretur, in confertissimos hostium cuneos temere invectus, occiditur. Cujus morte comperta, Ruotbertus ilico in Flandriam irruptionem fecit, eamque sibi tamquam ex jure debitae successionis totam mancipavit. Filius erat Balduwino, impubis adhuc adolescens et necdum armis militaribus maturus. Is repente et perempti patris et hostilis irruptionis atroci nuncio attonitus, ad regem Francorum, Philippum nomine, confugit, auxilium et necis [Col. 1105C] paternae vindictam expetens, eo quod pater ejus tam ipsi quam majoribus ejus saepe in arduis rebus commodissime [670 1Kb] affuisset et civitates quasdam ex his quas Ruotbertus occupaverat pro donativo ab eo accepisset. Ille rei indignitate [Col. 1106A] gravissime permotus, statim temere et tumultuario tantum milite collectum [671 1Kb] exercitum duxit [672 1Kb] in Flandriam, de magnitudine virium suarum et hostis imbecillitate nimium praesumens. Sed Ruotbertus [673 1Kb] , quo viribus erat impar, eo magis ut rem astu [674 1Kb] tractaret [675 1Kb] intentus, simulato aliquamdiu metu et fugiendi [676 1Kb] studio, ex insperato atque ex insidiis copias suas super exercitum regis effudit, tantumque eis terrorem incussit, ut abjectis armis fugiendo saluti consulere summa ope conarentur. Filius Balduwini [677 1Kb] cum deinceps parum spei in armis [678 1Kb] poneret, assumpta matre sua, ad regem Teutonicorum [679 1Kb] Heinricum, Leodii, ut praedictum est, tum temporis positum, venit, opemque ejus adversus patrui violentiam supplex imploravit, atque ut magis [Col. 1106B] eum sibi obnoxium faceret, comitatum Reginheri quondam comitis cum castello munitissimo, Mons nomine [680 1Kb] , quae scilicet praedia mater ejus a priore marito suo dotis nomine acceperat [(253) 1Kb] , sancto Lamperto [(254) 1Kb] tradidit; quae rursum episcopus Leodiensis duci Gotefrido, ille itidem ipsi filio Balduwini [681 1Kb] beneficii loco dedit. Hoc rex quasi precio redemptus, episcopo Leodiensi atque duci Gotefrido, item aliis Lutheringiae [682 1Kb] principibus praecepit, ut in arduis rebus [(255) 1Kb] praesidio [683 1Kb] illi essent, et Ruotbertum [684 1Kb] , si injuste invasis sedibus ultro excedere nollet, vi et armis expellerent. Qui protinus coadunato exercitu in Flandriam profecti sunt. Sed comperto quod Ruotbertus [684 1Kb] cum rege Francorum jam in gratiam redisset, et expiata veteri [Col. 1106C] contumelia, firmum sibi eum fidelemque fecisset, infectis rebus in sua rediere [685 1Kb] , temerarium judicantes cum rege potentissimo privatis viribus acie confligere. Sic Ruotbertus [686 1Kb] deinceps [687 1Kb] Flandriae principatu in securitate potiebatur [(256) 2Kb] .

[Col. 1107A] (Mai.) Fratres de monasterio Stabulaus [688 1Kb] [(257) 1Kb] cottidie aures regias obtundebant [(258) 1Kb] pro repetitione monasterii Malmendrensis, quod abbati ereptum, rex consilio Premensis episcopi, ut praedictum est [(259) 1Kb] , dono dederat Coloniensi archiepiscopo. Cumque nihil [689 1Kb] ille precibus, nihil lacrimis, nihil ipsa perurgentium [690 1Kb] importunitate moveretur, inito consilio, et, ut fertur, divina revelatione ad hoc faciendum incitati, ossa beati Remacli [691 1Kb] levant, Leodium deferunt, et, rege [692 1Kb] celebri quodam loco convivium agente, super mensam ipsam apponunt, obsecrantes per Deum, ut, si minus filiorum, saltem patris [693 1Kb] misereretur [694 1Kb] jam cum Christo regnantis et de injuriis suis cottidie ad tribunal aeterni judicis proclamationem facientis; cui [Col. 1107B] nisi sua restitueret, ultra ei propter penuriam rerum necessariarum militaturi non essent. Hoc supplicationis genere, quod ad captandam benivolentiam comparatum fuerat, rex versa vice nimium efferatus, concitus se, relictis epulis, in palatium proripuit, et quo exemplo in abbatem, tam audacis facti incentorem, animadvertere deberet, plenus irarum cogitabat. Sed ecce mensa, cui superpositae erant sacrae reliquiae [(260) 1Kb] , divina virtute confracta [695 1Kb] corruit, ministroque regis, haut obscuri nominis viro, crura pedesque contrivit; qui paulo post, exorata per intercessionem beati Remacli pietate divina, ita pristinae restitutus est sospitati [696 1Kb] , ut ne [697 1Kb] cicatrix quidem in argumentum laesionis abolitae relinqueretur. Atque ita deinceps per totam [Col. 1107C] noctem sequentemque diem tanta circa sanctum corpus coruscabat miraculorum multitudo, ut corporali quodammodo proclamatione videretur beatus Remaclus jus suum expostulare. Attonitis omnibus tantae rei novitate, rex timore vehementissimo correptus, ne forte, si cunctaretur, caelestis in eum protinus [698 1Kb] ultio procederet, non solum ablata restituit, sed recentibus etiam donis pro munificentia regia magnifice cumulavit. Hinc digressus, pentecostem Halberstat celebravit (Jun. 12). Ibi Ottonem ducem ceterosque ingenuos, qui cum eo arma contra rem publicam sumpsisse arguebantur, in dedicionem suscepit, principibusque regni in custodia habendos et statuto die sibi restituendos [Col. 1107D] commendavit (Jun. 14).

[Col. 1108A] Meginwardus abbas Augiensis dignitate sua ultro se abdicavit, offensus tum infestatione quorundam militum suorum, qui eum gravibus contumeliis affecerant, tum importunitate regis, qui frequentibus eum edictis urgebat, ut praedia monasterii, quae tam ejus quam priorum abbatum largitione dilapidata vix jam in usus fratrum sufficere poterant, militibus suis [699 1Kb] in beneficium erogaret. In locum ejus non per electionis ostium, sed per simoniacae hereseos cuniculum, protinus irrupit Ruobertus [700 1Kb] abbas Babenbergensis, cognomento Nummularius, annumeratis in aerarium regis mille pondo argenti purissimi [(261) 1Kb] . Hic sordidissimis [701 1Kb] quaestibus et usuris, quas etiam privatus adhuc in monasterio exercuerat [702 1Kb] , infinitam sibi pecuniam conflaverat, [Col. 1108B] et propterea mortes episcoporum et [703 1Kb] abbatum anxia expectatione jam dudum suspiraverat. Cumque eos diutius vivendo vota sua et effrenatae ambitionis impetum, quo praeceps rapiebatur. morari graviter et impatientissime ferret, eo vesaniae evasit, ut praeter occulta [704 1Kb] munera, quibus auriculariorum favor redimendus erat, regi centum pondo auri promitteret, ut, ejecto eximiae sanctitatis viro abbate Widerado, sibi abbatia Fuldensis traderetur. Et profecto, quod nefarie concupiverat, flagitiosissime obtinuisset, nisi pauci, quibus leges ecclesiasticae pecunia cariores erant, in faciem regi, ne id faceret [705 1Kb] , obstitissent. Is pseudomonachus, dicam expressius vi doloris impulsus, is angelus satanae transfiguratus in angelum lucis, ita sanctam [Col. 1108C] et angelicam monachorum professionem infamavit, corrupit, vitiavit, ut monachi nostris temporibus atque in his regionibus non innocentia aestimentur [706 1Kb] atque integritate vitae, sed quantitate pecuniae, nec quaeratur in abbatibus eligendis, quis dignius [707 1Kb] praeesse, sed quis carius abbatiam possit emere. Ita proprio hujus [708 1Kb] invento novo atque infausto hujus [708 1Kb] aucupio, haec in ecclesiam introducta est consuetudo, ut abbatiae publice venales prostituantur in palatio [709 1Kb] , nec quisquam tanti venales proponere queat, quin protinus emptorem inveniat, monachis inter se non de observantia regulae zelo bono, sed de quaestibus et usuris zelo [710 1Kb] amaro contendentibus. Sed haec ut digne defleri possint, [Col. 1108D] pro magnitudine sua et proprio volumine et prolixiore [Col. 1109A] opus habent tragedia. Ad coeptum potius revertamur. Advocatus Augiensis monasterii postquam pecuniarium hunc abbatem advenire comperit, et quanta largitione aditum sibi in ovile Christi lupus rapax patefecisset audivit, missa obviam legatione, denunciavit ei sub interminatione salutis propriae, ne intra possessiones Augiensis monasterii praesumeret accedere; alioquin occursurum se et armata manu vindicaturum in libertatem quos ipse tam caro mercimonio emisset in servitutem. His ille auditis, nimium animo consternatus est, tum propter gravem jacturam pecuniarum suarum, tum propter ereptum sibi tamquam de faucibus, cui diu anxie inhiasset, honorem. Et primo quidem animum induxerat, rem armis experiri [(262) 1Kb] et, ut dici solet, [Col. 1109B] ignem gladio scrutari [(263) 1Kb] , hoc est simoniacam [711 1Kb] heresim homicidiis cumulare; sed asserentibus his qui cum eo erant, supra vires suas esse negocium, confuso, ut dignum erat, et confecto animo abiit in possessiones fratris sui, praestolaturus ibi quos exitus tam [712 1Kb] tristibus initiis fors [713 1Kb] esset allatura. Nam abbatiam Babenbergensem interea susceperat Ekebertus, Gorziensis [714 1Kb] disciplinae monachus. Ad cujus ingressum omnes protinus fratres, quos prior ille abbas suis, hoc est mercatoriae atque usurariae artis disciplinis instituerat, et quasi filios [715 1Kb] pater [716 1Kb] in vitam moresque suos pedibus, ut dicitur, ire [(264) 1Kb] docuerat, tamquam folia quae vento raptantur diffugerunt [717 1Kb] .

Karolus [718 1Kb] , cui rex Constantiensem episcopatum [Col. 1109C] dederat, assiduis proclamationibus pro ordinatione sua sedem apostolicam appellabat. Econtra fratres Constantienses obstinata contentione obluctabantur, ne contra canonum instituta is, qui praeter simoniacam heresim furti quoque insimulatus fuerat, sibi episcopus ordinaretur. Papa, cum ei molesti essent, cognitionem causae a se ad [719 1Kb] archiepiscopum Mogontinum rejecit, jussitque ut, utrisque vocatis ad sinodum, rem diligentissime ventilaret, et si crimina quae objiciebantur [720 1Kb] refellere non posset, nulla eum ratione consecraret. Hac de causa sinodum archiepiscopus Mogontiae indixit in mensem Augustum [(265) 1Kb] . Rex concertationem hanc iniquo valde animo ferebat, propter amicitiam Karoli [Col. 1110A] [721 1Kb] et plurima servitia [722 1Kb] quibus etiam in re familiari plerumque sibi commodissime affuerat; et idcirco munera [723 1Kb] sua rata ei [724 1Kb] manere, cupidissime volebat. Unde Mogontino archiepiscopo graviter succensebat, quod non statim eum, contemptis obstrepentium fratrum simultatibus, ordinasset. Sed ille immobilis persistebat in sententia, illud prae se ferens, quam [725 1Kb] terribiliter [726 1Kb] anno superiore [727 1Kb] a papa pro simili causa objurgatus fuisset, et quam vix et aegre sine dampno gradus sui evasisset, et quod postea recentibus litteris sedis apostolicae, ne sine diligentissima discussione manus illi imponeret, commonitus fuisset.

Itaque instantibus jam Kalendis Augusti, rex Mogontiam properabat, cupiens ipse in discussione tanti [Col. 1110B] negocii cum archiepiscopo cognitor assidere. Inter eundum Herveldiam venit. Inde digressus, die posterea in villam [728 1Kb] quae dicitur Utenhusen [729 1Kb] [(266) 1Kb] prandendi gratia divertit. Cumque refecti jam ferventissimo accelerandi itineris studio certatim omnes caballos repeterent, accedit ut Liupoldus de Mersburg [730 1Kb] [(267) 1Kb] , quidam regi carissimus, cujus opera et consiliis familiarissime uti solitus erat, caballo forte laberetur, et proprio mucrone transfossus, expiraret [731 1Kb] . Cujus calamitas intolerabili [732 1Kb] dolore et moestitia regem confecit, statimque Herveldiam [733 1Kb] reportatum in medio ecclesiae cum magnifica funebris officii pompa sepelevit; 30 quoque mansos pro anima ejus monasterio contradidit [(268) 1Kb] in loco qui dicitur Mertenefelt [Col. 1110C] [734 1Kb] [(269) 1Kb] . Notatum autem est, hunc ipsum gladium fuisse, quo famosissimus quondam rex Hunorum Attila in necem christianorum atque in excidium Galliarum hostiliter debachatus fuerat. Hunc siquidem regina Ungariorum, mater Salomonis regis, duci Bajoariorum Ottoni dono dederat, cum eo suggerente atque [735 1Kb] annitente rex filium ejus in regnum paternum restituisset; cumque eum dux Otto filio Dedi marchionis Dedi juniori in argumentum pignusque individuae dilectionis ad tempus praestitisset, illo, ut praedictum est [(270) 1Kb] , perempto, regi, et per regem Liupoldo huic casu obvenerat. Unde plerique ducis Ottonis fautores, divino hunc judicio per eum qui ducis Ottonis fuisset gladium occisum interpretabantur, eo quod ad illum persequendum [Col. 1111A] et de palatio ejiciendum is potissimum regem instigasse diceretur. Legitur autem de hoc gladio in gestis Getarum [736 1Kb] [(271) 1Kb] qui et Gothi dicuntur, quod Martis quondam fuerit, quem bellandi praesidem et militarium armorum primum repertorem gentiles mentiebantur, eumque post multa tempora pastor quidam in terra leviter absconsum deprehenderit ex sanguine bovis, cujus pedem, dum in gramine pasceretur, vulneraverat; isque eum [737 1Kb] Attilae [738 1Kb] regi detulerit, divinatumque illi fuerit omnium [739 1Kb] tunc temporis aruspicum responsis, quod [Col. 1112A] gladius idem ad interitum orbis terrarum atque ad perniciem multarum gentium fatalis esset. Quod verum fuisse oraculum, multarum nobilissimarum in Galliis civitatum hodieque testantur excidia, in tantum ut gladius ipse vindex irae Dei sive flagellum Dei a barbaris quoque diceretur. Haec, quoniam gladii hujus mentio inciderat, per excessum sint dicta.

Rex magnifice ac regaliter curato funere, Mogontiam, sicut instituerat, properavit. Cumque statuta die (Aug. 15) in sinodo [* 16Kb] cum episcopis assedisset [Col. 1113A] aderat Karolus, aderant et fratres Constantienses, magnam ei molem criminum objectantes. Contra [Col. 1114A] quos rex, quantum salva verecundia poterat, dedita opera nitebatur, et modo objecta purgare, modo 746 1Kb] [Col. 1115A] pondus objectorum, quae non poterat purgare, callidis sermonibus conabatur [757 1Kb] attenuare; plerumque etiam instantium ac perurgentium procacitatem verbis durioribus corripiebat, ac frontis impudentiam opposita [758 1Kb] auctoritatis suae majestate refringere temptabat. Primum et secundum diem in hoc negocio insumpsit. Cumque accusatorum constantiam nec veritate responsionis nec arte dictionis eludere posset, ad ultimum, probatis quae objecta fuerant criminibus, baculum episcopalem ab eo recepit. Verbis tamen exquisitissimis moestitiam ejus consolabatur, promittens quod, dum primum sibi oportunum fieret, benigna vice hanc calamitatem ei compensaret. Ipsis diebus regina, quae una cum rege Mogontiae aderat, filium perperit. Sed is baptizatus [Col. 1115B] [759 1Kb] statim obiit, delatusque in Hartesburg, ibi sepultus est. Episcopatum Constantiensem rex Ottoni canonico Goslariensi dedit, recentisque calumpniae exemplo conterritus, confestim eum consecrari fecit, ne quis scilicet adversus eum scrupulus denuo per dilationem consecrationis oriretur.

Inter ducem Polenorum [(272) 1Kb] et ducem Beheimorum [760 1Kb] [(273) 1Kb] infestissima dissensio [761 1Kb] erat Propter quod eos rex in civitatem Misene [762 1Kb] autumnali tempore evocatos, durius corripuit, et ut deinceps suis [763 1Kb] singuli terminis contenti essent nec se vicissim temerariis incursionibus lacesserent, sub [Col. 1115C] obtentu majestatis praecepit; alioquin se hostem et [Col. 1116A] vindicem experturus foret qui prior alteri arma intulisset.

Anno [764 1Kb] Coloniensis archiepiscopus, expulsis de Salefelt [765 1Kb] canonicis, vitam illic instituit monasticam [(274) 1Kb] , missis eo de Sigeberg et de Sancto Pantaleone [766 1Kb] monachis. Quo in tempore et ego illuc veni, conferre cum eis de ordine et disciplina [767 1Kb] monasterialis vitae, eo quod magna quaedam et praeclara de illis vulgi opinione jactarentur. Denique, sicut vulgo assiduitate vilescunt omnia, et popularium animi novarum rerum avidi magis semper stupent ad incognita, nos, quos usu noverant, nihili aestimabant, et hos, quia novum inusitatumque aliquid praeferre videbantur, non homines sed angelos, non carnem sed spiritum arbitrabantur. Et haec opinio [Col. 1116B] principum [768 1Kb] quam privatorum mentibus [769 1Kb] altius pressiusque insederat. A quibus ad populum derivatus rumor, tantum terroris plerisque in hac regione monasteriis injecit, ut ad ingressum illorum alias 30, alias 40, alias 50 monachi, austerioris vitae metu scandalizati [770 1Kb] , de monasteriis abscederent, satiusque ducerent de salute animae in seculo periclitari, quam supra [771 1Kb] virium suarum mensuram vim facere regno coelorum. Et revera non immerito Dominus super nostrates monachos despectionem effundere videbatur [772 1Kb] . Nam quorundam pseudomonachorum privata ignominia nomen [Col. 1116C] monachorum vehementer infamaverat, qui, omisso [773 1Kb] [Col. 1117A] studio divinarum rerum, totam operam pecuniis et quaestibus insumebant [774 1Kb] . Hi pro abbatiis et episcopatibus aures principum importune obtundebant, et ad honores ecclesiasticos non via virtutum, ut majores nostri consueverant, sed per ambitionis praeruptum et male partarum pecuniarum profusionem grassabantur. Denique in coemptionem exigui honoris aureos montes cottidie promittebant [(275) 1Kb] secularesque emptores largitionis suae immoderantia excludebant, nec venditor tantum audebat exposcere, quantum emptor paratus erat exsolvere Mirabatur mundus, unde tantus pecuniarum scateret fluvius, unde Cresi et Tantali opes in privatos homines congestae fuissent, et eos potissimum homines qui crucis scandalum et paupertatis titulum [Col. 1117B] praeferrent, et praeter simplicem victum et vestitum nihil rei familiaris habere se mentirentur. Ista Dominici agri zizania (Matth. XIII, 30, 40), haec vineae Dei arida sarmenta et stipula aeternis ignibus praeparata totum sacri gregis corpus quasi tabo quodam infecerant, et, secundum Apostolum, modicum fermentum totam corruperat massam (I Cor. V, 6), ita ut omnes similes aestimaremur, nec esse in nobis putaretur qui faceret bonum, non esse usque ad unum (Psal. XIV, 1). Propter hoc principes regni ad instituendam in Galliis divini servitii scolam Transalpinos monachos evocabant, nostrates autem, quicumque in illorum instituta ultro concedere noluissent, de monasteriis cum ignominia ejiciebant. [Col. 1117C] Ego tamen, ut praedixi, ad eos veniens, et per 14 ebdomadas [775 1Kb] apud eos partim in Salefelt [776 1Kb] , partim in Sigeberg commoratus, animadverti nostras quam illorum consuetudines regulae sancti Benedicti melius congruere, si tam tenaces propositi [(276) 1Kb] tamque rigidi paternarum nostrarum traditionum aemulatores vellemus existere.

Archiepiscopus Mogontinus a festivitate sancti Michaelis usque in pentecosten mala valitudine laborabat, ita ut etiam desperaretur a medicis et de successione ejus plerique intentissimis studiis satagerent.

Karolus [777 1Kb] , quem ab episcopatu Constantiensi dejectum supra diximus, regressus ad Magadaburgensem diocesim, 6 Kalendas Januarii obiit.



MLXXII.
[Col. 1117D]

Rex nativitatem Domini Wormaciae celebravit. Inde, peregrata aliquanta regni parte, Goslariam regressus, totam ibidem [778 1Kb] quadragesimam exegit.

Burchardus, camerarius archiepiscopi Mogontini, episcopus ordinatus est in Basilea.

Primus tunc in palatio erat Adalbertus [779 1Kb] Premensis archiepiscopus, qui, triumphatis aemulis suis, qui eum ante aliquot annos de palatio ejecerant, [Col. 1118A] solus nunc rege fruebatur, receptus non modo in gratiam et familiaritatem, sed pene in regni consortium et omnium quae publice vel privatim agenda erant societatem. Ita regem callidis subreptionibus suum fecerat. Sed is, morbo et aetate exhaustus, cum diu per exquisitissimas medicorum operas morti obluctatus fuisset, quasi naturam arte eludere posset, mediante quadragesima, 16 Kalendas Aprilis (Mart. 17) debitum conditioni persolvit, et pertinacibus odiis hominum, quod numquam potuerat vivendo, tandem aliquando satisfecit moriendo. Erat plane vir admirandae compunctionis, et potissimum dum salutarem Deo hostiam immolaret totus in lacrimas effluebat. Virgo quoque, ut ferebatur, ab utero matris permanebat. Sed has in eo virtutes [Col. 1118B] nimium in oculis hominum morum insolentia et jactantiae levitas obfuscabant. Corpus ejus ex Goslaria in sedem episcopatus sui delatum atque sepultum est.

Rex palmas Coloniae (Apr. 1), pascha Trajecti [780 1Kb] celebravit (Apr. 8). Ubi dum ei populus vehementer obstreperet pro injuriis et calamitatibus quibus passim per totum regnum innocentes opprimebantur, pupilli et viduae diripiebantur, monasteria et ecclesiae vastabantur, et ruptis iniquitas habenis in omne quod voluisset facinus impune bachabatur: permotus tandem vel ipsa rei acerbitate vel proclamantium importunitate, annitentibus in hoc ipsum cunctis regni principibus, exoravit Coloniensem archiepiscopum, [Col. 1118C] ut post se rerum publicarum administrationem susciperet. Diu ille restitit petenti, partim memoria veterum injuriarum, partim quia homo totus in Deum suspensus divinis quam secularibus negotiis implicari maluisset. Superatus tamen unanimitate [781 1Kb] postulantium, privatum commodum publico postposuit. Tum [782 1Kb] primum res publica in pristinum statum dignitatemque reformari coepit, frenaque injecta sunt vaganti usque ad id tempus licentiae [(277) 1Kb] . Nam cum rex omnem causarum cognitionem a se ad archiepiscopum tamquam ad patrem ac [783 1Kb] salutis suae tutorem rejicere soleret, ille nec gratia cujusquam nec odio ab jure ad injuriam umquam abduci poterat, sed judicabat omnia, sicut scriptum est, sine personarum acceptione [Col. 1118D] (I Petr. I, 17), nec considerans personam pauperis in judicio, nec honorans vultum potentis (Levit. XIX, 15). Divites, si qui per potentiam pauperes oppressisse delati fuissent, severissima animadversione castigavit; castella eorum, quae male agentibus perfugium erant, funditus everti jussit; plerosque ex ipsis, et genere et opibus clarissimos, in vincula conjecit. Inter quos illum nostra aetate nominatissimum Egenen, qui duci Bajoariorum [784 1Kb] [Col. 1119A] Ottoni calamitatis tantae causa extiterat, cum plurimi adversus eum pro privatis injuriis et depraedationibus faciem regis interpellassent, teneri fecit, cumque catenis oneratum plerumque ad spectaculum vulgi deduci jussit, ad gratificandam scilicet popularium animis regiam severitatem. Postremo eo moderamine, ea industria atque auctoritate rem tractabat, ut profecto ambigeres, pontificali eum an regio nomine digniorem judicares, atque in rege ipso, qui in cultu atque socordia pene praeceps ierat, paternam virtutem et [785 1Kb] paternos mores brevi exsuscitaret.

Rex Aquisgrani [786 1Kb] profectus, sanctum Speum [(278) 1Kb] confessorem et brachium justi Simeonis, cujus mentio est in evangelio, et caput Anastasii monachi [Col. 1119B] et martiris aliorumque sanctorum reliquias ibi accepit atque in Hasterburc [787 1Kb] transtulit. Treveris quoque apud Sanctum Paulinum 13 corpora sanctorum Thebeae, ut putatur [788 1Kb] , legionis reperta sunt, quorum [789 1Kb] haec nomina, in tabulis plumbeis [(279) 1Kb] conscripta, ibidem reperta sunt: Palmatius, Tirsus [790 1Kb] , Maxentius, Constantius, Crescentius, Justinus, Leander, Alexander, Soter [791 1Kb] , Hormista [792 1Kb] , Papirius, Constans, Jovianus. Dumque ex cripta, ubi sancti pausabant [(280) 1Kb] , terra portaretur, os quoddam incaute projectum, sanguinem fudit non modicum, et usque hodie permanet sanguinolentum [(281) 1Kb] . De passione eorum haec ab nos ab ipsis Treverensibus scripta perlata sunt: »Rictiovarus [793 1Kb] , Maximiani [Col. 1119C] imperatoris praefectus, legionem Thebeam jussu ipsius circumquaque persecutus. Treverim propter ipsos 4 Nonas Octobris est ingressus, et eadem die occidit ibi [794 1Kb] ducem ejusdem legionis Tirsum [795 1Kb] cum omnibus comitatibus suis. Sequenti autem die Palmatium, Trevericae civitatis consulem et patricium, cum omnibus ejusdem civitatis principibus interfecit. Tercia vero die caedem exercuit in plebe sexus utriusque. Horum autem martirum corpora innumerabilia in sancti Paulini archiepiscopi jacent ecclesia.«

Rex ascensionem [796 1Kb] Domini Goslariae (Mai. 17), pentecosten Magadaburg [797 1Kb] celebravit [(282) 1Kb] [Mai. 27]. Ubi Adalberto [798 1Kb] Premensi archiepiscopo, in quadragesima, ut praedictum est, defuncto, successorem [Col. 1119D] constituit Liemarum, optimae spei juvenem et omnium liberalium artium peritia adprime insignem. [Col. 1120A] Ibi quoque Otto dux Bajoariorum post integrum annum dedicionis suae gratiam regis recepit, data vel regi vel his qui regi pro eo suggesserant non modica portione praediorum suorum.

Rex in nativitate sancti Jacobi (Jul. 25) Wormaciae occurrit matri suae Agneti imperatrici, de Transalpinis partibus redeunti; ubi sex aut [799 1Kb] eo amplius annos jam demorata fuerat, sub nimia austeritate vitam instituens, adeo [800 1Kb] ut communem humanarum virium mensuram excederet jejuniorum ac vigiliarum patientia. Reversionis autem ejus in Galliam haec causa erat. Ruodolfus [801 1Kb] dux Sueviae [(283) 1Kb] ab his qui ei male consultum cupiebant accusatus apud regem fuerat quod iniquum aliquid contra regem contraque rem publicam [Col. 1120B] moliretur; propter quod assiduis legationibus ad curtim regiam, ut causam diceret, accersiebatur. Sed ille, licet ab culpa remotissimum se sciret, conterritus tamen ducis Bajoariae Ottonis recenti exemplo et aliorum quorundam, quos rex praecipitata sententia absque discussione legitima dampnaverat, temere in periculum se dare nolebat. Cumque esset imperatrici ob vetus meritum suum acceptissimus, propinquitate etiam devinctus propter filiam ejus, quae [802 1Kb] ei, ut praedictum est [(284) 1Kb] , nupserat, sed intra [803 1Kb] paucos dies celebratae conjunctionis decesserat, misit, eamque obnixis precibus in Galliam evocavit, ad sedandam quae oriebatur intestini belli tempestatem. Nam firmiter apud se statuerat, [Col. 1120C] si pax non convenisset, armata potius manu, quoad posset, salutem tueri, quam probris et contumeliis deformandum regiae se tradere potentiae. Imperatrix, quamquam cuncta seculi negocia religionis obtentu in perpetuum abjurasset, nec a proposito tamen suo nimium [804 1Kb] abhorrere nec ab ecclesiastica functione alienum fore judicavit, si viro optime erga se merito in angustis rebus opem ferret et filio juveniliter tumultuanti modum imponeret. Venit itaque Wormaciam, amplissimo stipata numero abbatum et monachorum, et praedictum ducem, cum interposita fide Coloniensis et Mogontini [805 1Kb] archiepiscoporum coram venisset, omni [806 1Kb] criminis suspicione absolvit, statimque compositis propter quae venerat, a filio abscessit [807 1Kb] , ut non [Col. 1120D] tam carnali affectione quam communis commodi ratione ad hanc secularis negocii administrationem [Col. 1121A] se adductam liquido cunctis patefaceret [808 1Kb] . Dux quoque a rege dimissus in pace, protinus se in sua recepit, certum tenens non ex integro abolitas ab animo regis inimicitias, sed ademptam interim nocendi facultatem esse. Ibi etiam Hugo Cloniacensis [809 1Kb] abbas, qui cum imperatrice eo advenerat, Ruoberto [810 1Kb] Augiensi abbati Romani pontificis mandata et litteras detulit, quod scilicet apostolicae sedis anathemate de corpore ecclesiae praecisus [811 1Kb] esset, quod omne ei divinum officium praeter psalmodiam interdictum esset, quod omnis ei in perpetuum [812 1Kb] ad abbatiam Augiensem vel ad aliquam dignitatem ecclesiasticam accessus occlusus esset; propterea quod, de simoniaca heresi insimulatus, et ut objectum crimen purgaret ad sinodum secundo ac tercio [Col. 1121B] vocatus, venire distulisset. Ita ille compulsus a rege, baculum pastoralem, quem non ut pastor sed ut mercennarius usurpaverat [813 1Kb] , multa cum amaritudine reddidit.

Clara et celebris valde his temporibus per Gallias erat memoria sancti Sebaldi [814 1Kb] in Nurinberg [815 1Kb] et sancti Heimeradi [816 1Kb] in Hasengun [817 1Kb] [(285) 1Kb] , et magno populorum concursu [818 1Kb] cottidie frequentabantur, propter [819 1Kb] opitulationes quae divinitus illic languentibus saepenumero conferebantur [820 1Kb] .

Archiepiscopus Mogontinus in nativitate sanctae Mariae (Sept. 8) Mogontia egressus, cum in Galliciam quasi orationis causa profectionem simulasset, in Cloniacense [821 1Kb] monasterium secessit [(286) 1Kb] , dimissisque his qui una venerant, abdicatis [822 1Kb] etiam [Col. 1121C] omnibus quae habebat, statuit ibi deinceps privatus aetatem agere, atque ab omni secularium negociorum strepitu sub voluntariae paupertatis titulo in perpetuum feriari. Sed brevi perstitit in proposito. Revocante eum tam clero quam populo Mogontiacensi [823 1Kb] , vix [824 1Kb] et aegre abstractus de monasterio, in natalem sancti Andreae (Nov. 30) apostoli Mogontiam rediit, atque opus arduum quam praecipitanter arripuerat, tam praecipitanter, quoniam communi omnium sententiae obluctari non poterat, deseruit.

Ruothardus [825 1Kb] abbas Herveldensis mense Januario [826 1Kb] aegrotare coepit, et sic per annum continua [Col. 1122A] aegritudine decoctus, cum evasurum se desperaret, abbatia et pastorali dignitate, quam per infirmitatem administrare non poterat, 3 Idus Decembris ultro se abdicavit, anno postquam abbati Meginhero successerat [827 1Kb] decimo tercio jam exacto. Successitque ei protinus secundum ipsius postulationem H. [(287) 1Kb] ejusdem coenobii monachus.

Adalbero [828 1Kb] Mettensis [829 1Kb] episcopus obiit; cui Herimannus Leodiensis praepositus successit [830 1Kb] .



MLXXIII.

Rex nativitatem Domini Babenberg celebravit. Ibi Berhtoldo [831 1Kb] duci Carnotensium [(288) 1Kb] ducatum sine legitima discussione absenti [832 1Kb] abstulit, et Marcwardo [833 1Kb] cuidam propinquo suo tradidit. Ruodolfus [834 1Kb] quoque dux Suevorum tumultum aliquem [Col. 1122B] rei publicae machinari formidabatur. Sed discurrentes utrimque frequentes legati, et illum, ne praecipitanter in arma prorueret [835 1Kb] , et regem, ne cunctantem obstinata importunitate lacesseret, salubri moderamine retinebant. Ibi quoque Coloniensis archiepiscopus, offensus his quae plurima praeter aequum et bonum fiebant in palatio, petiit a rege vacationem deinceps dari [836 1Kb] sibi ab rerum publicarum administratione [837 1Kb] , causatus in senium jam vergentem aetatem et laboriosis regni negociis minus minusque in dies sufficientem. Quod rex haut difficulter annuit, quia pravis libidinibus suis et juvenilibus ineptiis [838 1Kb] jam dudum animadverterat eum graviter offendi et plerumque, quantum salva regia [839 1Kb] dignitate poterat, pro virili portione obniti. Is ergo [Col. 1122C] ubi se in sua recepit, rex [840 1Kb] , tamquam severissimo pedagogo liberatus, statim in omnia genera flagitiorum, ruptis omnibus modestiae et temperantiae frenis, praecipitem se dedit.

Montes omnes colliculosque Saxoniae et Thuringiae castellis munitissimis extruxit, praesidiumque imposuit [(289) 1Kb] . Quibus cum victui necessaria minus sufficerent, permisit ut ex proximis villis et agris hostili more praedas agerent, et ad ipsa castella munienda circumquaque manentes cogerent, et impensas affatim convectare, et per se ipsos servili [841 1Kb] manu desudare [842 1Kb] . Verum ne manifestae tirannidis [Col. 1123A] notaretur, si contra innocentes atque in regnum proprium tam barbara crudelitate grassaretur; ut impietatem suam quadam religionis specie palliaret, archiepiscopum [843 1Kb] Mogontinum modis omnibus instigavit ut decimationes Thuringiae, sicut ante plures annos instituerat, exigeret; pollicens se [844 1Kb] ei in exigendo summa ope affuturum, et [845 1Kb] dicto obtemperare nolentes regia majestate coacturum; ea tamen pactione ut ipsarum decimationum partem sibi, quae et regiae magnificentiae et tanto labori suo digna foret, tribueret. Ita episcopus vanissima spe animatus, sinodum indixit in Erphesfurt 6 Idus [846 1Kb] Martii [(290) 1Kb] . [Mart. 10.]

Statuto die aderat rex, aderat archiepiscopus, stipatus uterque magno grege philosophorum [847 1Kb] , [Col. 1123B] immo sophistarum, quos ex diversis locis summo studio consciverant, ut canones sibi non pro rei veritate, sed pro episcopi voluntate interpretarentur, et causam ejus, quoniam [848 1Kb] veris non poterant, sophisticis [849 1Kb] allegationibus roborarent. Assidebant ergo cum rege et archiepiscopo Mogontino Herimannus Babenbergensis episcopus, Hecel Hildenesheimensis episcopus, Eppo Citicensis episcopus, Benno Osenbruggensis [850 1Kb] episcopus; qui non ad discutiendam juxta ecclesiasticas leges causam fuerant evocati, sed ut id quod rex volebat arte dictionis et sententiarum pondere, postremo quaqua possent ratione et consilio obtinerent; quamquam plerique eorum id quod rex moliebatur vehementissime [Col. 1123C] improbarent; sed ne libere quod sentiebant eloquerentur [851 1Kb] , et regis terrore et privata archiepiscopi amicitia inhibebantur [852 1Kb] . Habebat praeterea rex circa se armatorum copias non modicas, quibus eos, si qui forte negocium interturbare conarentur, militari manu coherceret. Thuringorum spes et fiducia potissimum in abbate Fuldensi et abbate [853 1Kb] Herveldensi nitebatur, quod hi ecclesias decimales plurimas et praedia infinita haberent in Thuringia, et hi si [854 1Kb] causa cecidissent, sibi una cadendum esset [855 1Kb] . Qui publica discussione interpellati pro decimarum [856 1Kb] redditione, primo per Deum rogabant archiepiscopum, ut antiquitus tradita monasteriis suis legitima rata inconvulsaque manere sineret, quae et [857 1Kb] sedes apostolica et [858 1Kb] veteribus [Col. 1123D] et recentibus scriptis crebro sibi firmasset, et praecessores ejus Mogontini pontifices, summi ac sanctissimi viri, usque ad Liupoldum episcopum [(291) 1Kb] numquam [859 1Kb] infringere temptassent. Id [Col. 1124A] atroci responso archiepiscopus repulit, scilicet praecessores suos sua aetate pro suo arbitratu ecclesiae Dei moderatos fuisse, eosque rudibus in fide auditoribus et pene adhuc neophitis [860 1Kb] lac potum dedisse, non escam, et sapienti dispensatione multa indulsisse, quae processu temporis, dum in fide convaluissent, successorum suorum industria resecari vellent; se autem, jam adulta vel potius [861 1Kb] senescente ecclesia, spiritualia comparare spiritualibus, nec jam parvulis lac, sed perfectis solidum cibum (Hebr. V, 12) ministrare, atque a filiis ecclesiae leges ecclesiasticas exigere; proinde esse eis aut ab unitate ecclesiae secedendum aut legibus ecclesiae aequanimiter adquiescendum. Tum illi rursus per Deum orare ut, si in Romani pontificis auctoritate, si in [Col. 1124B] Karoli [862 1Kb] aliorumque imperatorum privilegiis, si in praecessorum ejus Mogontinorum pontificum indulgentia nihil sibi praesidii aut spei reliquum esset, ipsarum saltem decimarum eam ipse [863 1Kb] partitionem [864 1Kb] fieri sineret, quam et canonum scita aequam judicassent et ceterae per orbem terrarum ecclesiae usitatam haberent, scilicet ut quarta parte ipse pro suo suorumque missorum servitio contentus, tres reliquas portiones ecclesiis, quibus antiquitus attitulatae fuissent, permitteret. Econtra episcopus, non ea mente se, ait, tantum laborem trivisse et jam per decem ferme annos laboriosum hoc saxum volvere [(292) 1Kb] , ut, tandem aliquando voti compos effectus, ultro jure suo cederet et tanto molimine extortas eis decimas ipsis pro libitu [865 1Kb] suo partiendas addiceret [Col. 1124C] [866 1Kb] . Primus ac secundus dies in hac concertatione jam fluxerat, ancipiti adhuc fortuna, utra pars utri cessura foret. Jamque in eo res vertebatur ut Thuringi, improbata sinodo, sedem apostolicam appellarent. Sed rex sub attestatione nominis divini affirmabat se in eum, si quis id praesumpsisset, capitali sententia animadversurum, et omnia quae ejus essent usque ad [867 1Kb] internitionem dissipaturum, clademque ejus diei [868 1Kb] multis postea seculis non abolendam. Ita abbas Herveldensis suorum periculo conterritus, quoniam aliud, in artum conclusis rebus, non patebat effugium, rem consilio regis permisit, quatenus, prout ipse bonum et aequum judicaret, causam inter se et archiepiscopum terminaret. [Col. 1124D] Diu igitur habita deliberatione, in hanc tandem pactionem mediante rege abbas et archiepiscopus consenserunt, ut abbas in decem suis decimalibus ecclesiis duas partes decimarum, terciam archiepiscopus [Col. 1125A] acciperet, in reliquis vero ejus [869 1Kb] ecclesiis dimidia abbati, dimidia archiepiscopo contingeret; ubi vero ecclesia decimalis propria archiepiscopi esset, tota illic ei decima cederet; praeterea ut omnes dominicales [870 1Kb] archiepiscopi curtes, in quacumque essent parrochia, ab omni penitus decimarum exactione immunes manerent. Sub jugum misso abbate Herveldensi, statim Thuringi, omni spe adempta, eo quod in illius prudentia et eloquentia plurimum fiduciae sibi posuissent, non ultra restiterunt, sed decimas in reliquum absque retractatione dare professi sunt. Fuldensis abbas aliquantis postea diebus obstinatus in proposito perstitit. Sed cum nec regis gratiam recipere nec ad sua redeundi licentiam impetrare posset, nisi in [Col. 1125B] communem sententiam concederet, tandem, rerum difficultate superatus, ad hanc conditionem non tam consilio quam imperio et metu regis coactus est, ut in cunctis decimalibus ecclesiis suis partem dimidiam decimarum ipse [871 1Kb] , dimidiam archiepiscopus acciperet, dominicales autem curtes suas, sicut archiepiscopus, omnes ab omni decimarum redditione liberas haberet. Tum [872 1Kb] rex, sciens haut bene placitura Romano pontifici quae gesta fuerant, sub interminatione gratiae suae utrique abbati praecipit ut neque per se ipsos, neque per nuncium, neque alio quovis modo, pro insimulanda sinodo apostolicam sedem interpellarent [(293) 1Kb] .

Atque ita omnibus [873 1Kb] quae intenderat pro voluntate exactis, concitus Ratisponam contendit, sanctum [Col. 1125C] pascha ibi celebraturus. Cumque in civitate Augusta [(294) 1Kb] diem palmarum ageret (Mart. 24), Ruodolfum [874 1Kb] ducem Suevorum et alios quosdam, qui sinistrum aliquid contra rem publicam moliri jam pridem [875 1Kb] delati fuerant, in gratiam recepit. Dein [876 1Kb] sanctum pascha (Mart. 31), sicut instituerat, Ratisponae, pentecosten in Augusta celebravit [(295) 1Kb] (Mai. 19).

Alexander papa, qui et Anshelmus, decessit (April. 21). Cui Romani protinus inconsulto rege successorem elegerunt Hildebrandum, sacris [877 1Kb] litteris eruditissimum et in tota ecclesia, tempore quoque priorum pontificum, omni [878 1Kb] virtutum genere celeberrimum. Is quoniam zelo Dei ferventissimus erat, [Col. 1125D] episcopi Galliarum protinus [879 1Kb] grandi scrupulo permoveri coeperunt, ne vir vehementis ingenii et acris erga Deum fidei districtius eos pro negligentiis [880 1Kb] suis quandoque discuteret. Atque ideo communibus omnes [Col. 1126A] consiliis regem adorti [881 1Kb] , orabant ut electionem, quae ejus injussu facta fuerat, irritam fore decerneret; asserentes quod, nisi impetum hominis praevenire maturaret, malum hoc non in alium gravius [882 1Kb] quam in ipsum regem redundaturum esset. Statim rex a latere [883 1Kb] suo Eberhardum comitem misit, qui, Romanos proceres conveniens, causam ab eis sciscitaretur quare, praeter consuetudinem majorum, rege inconsulto Romanae ecclesiae pontificem ordinassent, ipsumque, si non idonee satisfaceret, illicite accepta dignitate abdicare se praeciperet. Is veniens Romam, benigne a praedicto viro susceptus est. Cumque illi mandata regis exposuisset, respondit se, Deo teste, honoris hujus apicem numquam per ambitionem affectasse, sed electum se a [Col. 1126B] Romanis, et violenter sibi impositam fuisse ecclesiastici regiminis necessitatem; cogi tamen nullomodo potuisse ut ordinari se permitteret, donec in electionem suam tam regem quam principes Teutonici regni consensisse certa legatione cognosceret; hac ratione distulisse adhuc ordinationem suam, et sine dubio dilaturum, donec sibi voluntatem regis certus inde veniens nuncius intimaret. Hoc ubi regi est nunciatum, libenter suscepit satisfactionem, et laetissimo suffragio ut ordinaretur mandavit; quod et factum est anno sequente in purificatione sanctae Mariae [(296) 1Kb] .

Interea hi qui in castellis supra memoratis erant, graviter nimis imminebant populo Saxoniae et Thuringiae. [Col. 1126C] Omnia quae in villis et agris erant, in dies eruptione facta diripiebant, tributa et vectigalia silvarum et camporum importabilia [884 1Kb] exigebant, et plerumque sub praetextu decimarum totos simul greges abigebant. Ipsos provinciales, et plerosque ex his honesto loco natos et re familiari florentissimos, vilium mancipiorum ritu servire [885 1Kb] sibi cogebant; filias eorum et uxores, consciis et pene aspicientibus maritis, violabant; nonnullas etiam, vi [886 1Kb] in castella sua raptas et quanto tempore libido suggessisset impudicissime habitas, ad ultimum maritis cum ignominiosa exprobratione remittebant. Quorum si quis inter tanta mala suspirare et internum animi dolorem levi saltem querimonia solari atque evaporare ausus fuisset, statim, velut qui [Col. 1126D] gravem injuriam regi fecisset, in vincula coniciebatur, nec inde exire poterat, nisi tocius suppellectilis suae distractione vitam salutemque suam redemisset [887 1Kb] . Cumque ex omnibus locis catervatim cottidie [Col. 1127A] [888 1Kb] pro his regiam majestatem interpellarent, quae unicum antehac omnibus afflictis refugium esse consueverat, cum gravi contumelia rejiciebantur, dicente rege ista eos pro injusta decimarum retentione [889 1Kb] pati, seque, tamquam vindicem causae Dei, necessario armata manu eos cohercere, qui legibus ecclesiasticis sponte nollent adquiescere [890 1Kb] . Itaque videns rex omnes circumquaque manentes metu attonitos et ad suscipiendas quascumque imposuisset conditiones patientissimos, magnum quiddam [891 1Kb] et a nullo majorum suorum antehac temptatum machinari coepit, videlicet ut omnes Saxones et Thuringos [892 1Kb] in servitutem redigeret, et praedia eorum fisco publico adiceret [(297) 1Kb] . Cavebat tamen ne consilium hoc, immature vulgatum, et effectu careret [Col. 1127B] et principibus regni justae murmurationis occasionem praeberet. Itaque secreto cum rege Danorum colloquium [(298) 1Kb] facit, et cum eo magna quadam parte Saxoniae, quae Uotoni [893 1Kb] marchioni pertinebat [(299) 1Kb] , paciscitur ut, in conficiendis rebus quas animo agitabat, auxilio sibi foret, et se Saxonibus ex uno latere bellum inferente, ipse eos ex alio latere adoriretur. Id ipsum aliis qui Saxoniae [894 1Kb] contigui erant regibus et gentibus injugit.

(Mai.) Ubi satis adminiculorum visum est, cunctis regni principibus expeditionem indixit in Polenos [895 1Kb] , id causae praetendens quod Boemos [896 1Kb] contra vetitum suum bello impetissent, et fines eorum [Col. 1127C] ferro et igne infestassent. Hanc, ut dixi, causam in promptu habebat. Ceterum [897 1Kb] , ut fama vulgatior postmodum loquebatur, sub occasione Polenorum volebat in Saxoniam exercitum ducere, et, deletis usque ad internitionem Saxonibus, loco eorum gentem Suevorum constituere. Haec enim illi gens erat acceptissima, et eorum plerosque, obscuris et pene nullis majoribus [898 1Kb] ortos [(300) 1Kb] , amplissimis honoribus extulerat et primos in palatio fecerat; et ad eorum nutum cuncta regni negocia disponebantur. Quae res eum [899 1Kb] valde exosum invisumque principibus reddiderat; et eorum plerique indignitatem rei non ferentes, nisi pro responso necessario evocati, [Col. 1127D] in totum palatio abstinebant. Igitur exercitum suum [Col. 1128A] in expeditionem adunari constituit, septimo die post assumptionem [900 1Kb] sanctae Dei genitricis Mariae. Qua expectatione suspensis et intentis omnibus, ipse jam [901 1Kb] ferocius [902 1Kb] solito atque infestius agebat, posthabitis principibus, solos circa se Suevos assidue habebat [903 1Kb] , ex his [904 1Kb] sibi auricularios a secretis, ex his tam familiarium quam publicorum [905 1Kb] negociorum procuratores instituebat. Tum [906 1Kb] . Saxones omnes servilis [907 1Kb] conditionis esse, crebro sermone usurpabat, nonnullos etiam ex eis, missis nunciis, objurgabat, cur sibi juxta conditionem natalium suorum, ut ipso verbo utar, serviliter non servirent, nec de [908 1Kb] reditibus [909 1Kb] suis fiscalia sibi obsequia impenderent. Contradicentes, quasi qui majestatem regiam violassent, totis regni viribus [Col. 1128B] persequi et de regno proturbare [910 1Kb] minabatur.

His atque hujusmodi indiciis principes Saxoniae malum quod cervicibus suis impendebat indamaverterunt [911 1Kb] , statimque graviter ancipiti periculo permoti, clandestina [912 1Kb] conventicula crebro faciebant, et se vicissim, quid facto optus esset, in medium consulere hortabantur. Una omnium voluntas, eadem erat sententia eamque dato, et accepto vicissim sacramento confirmabant, malle se mori atque extrema omnia prius [913 1Kb] experiri [(301) 1Kb] , quam acceptam a parentibus libertatem per dedecus amittere. Hujus conjurationis auctores ac signiferi quidam [914 1Kb] erant Bucco Halberstatensis [915 1Kb] episcopus, Otto dux quondam Bajoariae, atque Herimannus [Col. 1128C] [916 1Kb] frater Ottonis Saxonici ducis, qui superiore anno decesserat [(302) 1Kb] . Sed Bucco, licet frequentibus injuriis a rege lacessitus fuisset, tamen, quia vir eximiae sanctitatis erat et optimae in ecclesia Dei existimationis, credi nullo modo potest aliter in hanc audaciam prorupisse nisi zelo Dei et sola communis commodi ratione. Ceteri duo praeter publicam gentis suae causam etiam privato odio jam pridem a rege desciverant, propter Magnum, Ottonis ducis Saxonici filium, quem rex, in dedicionem acceptum, jam per biennium in custodia tenebat [(303) 1Kb] . Huic veniam admissi non alias impetrare poterant, nisi ducatu, et aliis quae sibi ex defunctis [917 1Kb] parentibus [Col. 1128D] hereditario jure competebant, in perpetuum [Col. 1129A] se abdicaret. Quod ille nulla ratione [918 1Kb] se facturum protestabatur, etiamsi sibi quicquid aetatis reliquum esset in custodia et in vinculis exigendum, etiamsi per omnes cruciatus et per omnia suppliciorum genera anima ponenda esset. Cumque nihil [919 1Kb] supplicando, nihil pecuniam atque infinita praedia offerendo, nihil sua utrique [920 1Kb] erga ipsum regem atque erga rem publicam multa saepe bene merita commemorando, proficerent, ad ultimum Otto dux quondam Bajoariae se ipsum regi obtulit, quamdiu vellet in vinculis habendum, et omnia sua, tamquam priori conventione nihil actum esset, pro arbitratu suo distribuenda, dummodo propinquum suum, qui solo suarum partium studio in eam calamitatem devenerat, dedicione absolveret. Ad haec [Col. 1129B] fertur rex atrox nimis dedisse responsum, ipsum et omnia quae ipsius essent jam pridem dedicionis jure in potestatem regiam cessisse, nec eum [921 1Kb] objecto quondam crimine adhuc ita purgatum, ut sui vel [922 1Kb] suarum rerum jure gentium traditionem ullam liberam haberet. Ea vox acerbe prolata acerbius est accepta, magnumque odii seminarium irarumque fomitem ministravit.

His auctoribus orta seditio, ita brevi totum Saxoniae populum quasi rabie quadam infecit, ut omnis dignitas, omnis conditio, omnis aetas quae modo faciendis stipendiis idonea foret, uno animo, pari voluntate, ad arma conclamaret, et se sub sacramento promitteret aut obstinate morituros, aut [Col. 1129C] gentem suam in libertatem vindicaturos. Erant in ea conjuratione principes isti: Wezel Magadaburgensis archiepiscopus [923 1Kb] , Bucco Halberstatensis [924 1Kb] episcopus, Hecel Hildenesheimensis [925 1Kb] episcopus, Wernheri Merseburgensis [926 1Kb] episcopus, Eilbertus [927 1Kb] Mindensis episcopus, Immet Podelbrunnensis [928 1Kb] episcopus, Friderich Mimegardefurdensis [929 1Kb] episcopus [(304) 1Kb] , Benno Misinensis [930 1Kb] episcopus, Otto dux quondam Bajoariae, Uoto [931 1Kb] marchio [(305) 1Kb] , Dedi marchio [(306) 1Kb] , et omni marchione animosior atque implacatior uxor ejus Adela, Egbertus marchio Thuringorum, puer adhuc infra militares annos, Friderich palatinus comes, Diedericus [932 1Kb] comes [(307) 1Kb] , Adalbertus [933 1Kb] comes [(308) 1Kb] , Otto comes, Counradus [934 1Kb] comes [(309) 1Kb] , Heinricus [Col. 1130A] [935 1Kb] comes; tum vulgus promiscuum supra 60 milia erat, qui ad asserendam [936 1Kb] libertatem patriae legesque tuendas promptissimo animo manus operamque suam promittebant. Et vere divinitus oblatam sibi esse [937 1Kb] occasionem dicebant, qua jugum iniquissimae dominationis a cervicibus suis excuterent. Dux Saxoniae necdum aliquis constitutus [938 1Kb] fuerat, quia, sicut supra memoratum est, dux Otto paulo ante humanis rebus excesserat et filius ejus [939 1Kb] Magnus, cui ducatus legitima successione debebatur [(310) 1Kb] , adhuc in castello Hartesburg [940 1Kb] deditus servabatur. Et quia rex in bona ejus inhiaverat, id praestolari putabatur, ut malorum pondere ac longae dedicionis taedio fatigatus ultro jure suo cederet et ducatum cui rex [941 1Kb] voluisset dandum [Col. 1130B] permitteret [942 1Kb] . Liemarus Premensis archiepiscopus, Eppo Citicensis episcopus et Benno Osenbruggensis [943 1Kb] episcopus, quia in communem sententiam gentis suae concedere nolebant, de finibus Saxoniae effugati, ad regem se contulerunt, eique toto belli hujus tempore individui comites adhaeserunt.

(Jul. Aug.) Igitur circiter [944 1Kb] Kalendas Augusti, adulta jam satisque roborata conjuratione, legatos mittunt ad [945 1Kb] regem, tum [946 1Kb] temporis [947 1Kb] Goslariae constitutum, postulantes ut expeditio, quam in Polenos [948 1Kb] instituerat, sibi remitteretur; se adversum acerrimos hostes Luticios [949 1Kb] die ac nocte in procinctu atque in acie stare, et si paululum manus remittant, ilico finibus suis insultantes adversarios [Col. 1130C] et omnia caede atque incendio depopulantes aspicere; ad horum vim arcendam vix sibi satis copiarum esse; proinde stultum fore, ut exteris ac longe positis gentibus arma inferant, qui domesticis ac pene intestinis sine intermissione bellis quatiantur. Praeterea [950 1Kb] postulant ut castella, quae ad eversionem Saxoniae per singulos montes colliculosque extruxerat [951 1Kb] , dirui juberet; ut principibus Saxoniae, quibus sine legitima discussione bona sua ademerat, secundum principum suorum jurisdictionem satisfaceret; ut, relicta interdum Saxonia, in qua jam a puero residens, otio atque ignavia pene emarcuisset, etiam alias regni sui partes inviseret; ut vilissimos homines, quorum consilio seque remque publicam praecipitem dedisset, de palatio [Col. 1131A] ciceret [952 1Kb] , et regni negocia regni principibus, quibus ea competerent, curanda atque administranda permitteret; ut abdicato grege concubinarum, quibus contra scita [953 1Kb] canonum attrito frontis rubore incubabat, reginam, quam sibi secundum ecclesiasticas traditiones thori sociam regnique consortem delegisset, conjugali loco haberet [954 1Kb] et diligeret; ut cetera flagitiorum probra, quibus dignitatem regiam adolescens infamaverat, nunc saltem maturato sensu et aetate abdicaret. Postremo per Deum rogant ut justa postulantibus sponte annueret, nec sibi magni cujusquam atque inusitati facinoris necessitatem imponeret. Si ita faceret, se promptissimo animo ei sicut actenus [955 1Kb] servituros, eo tamen modo, quo ingenuos homines atque in libero imperio natos regi servire [Col. 1131B] oporteret; sin autem, christianos se esse, nec velle hominis, qui fidem christianam capitalibus flagitiis prodidisset, communione maculari. Quod si armis cogere instituisset, sibi quoque nec arma deesse nec militaris rei peritiam. Sacramento se ei fidem dixisse; sed si ad aedificationem, non ad destructionem ecclesiae Dei, rex esse vellet, si juste, si legitime, si more majorum rebus moderaretur, si suum cuique ordinem, suam dignitatem, suas leges tutas inviolatasque manere pateretur. Sin ista prior ipse temerasset, se jam sacramenti hujus religione non teneri, sed quasi cum barbaro hoste et christiani nominis oppressore justum deinceps bellum gesturos, et quoad ultima vitalis caloris scintilla superesset, pro ecclesia [Col. 1131C] Dei, pro fide christiana, pro libertate etiam sua dimicaturos. Vehementer regem permovit haec legatio. Verum consiliariis ejus dicentibus, quod ad primum belli terrorem tanti motus irarum deflagraturi essent, paululum resumpto spiritu, leviter et contemptim legatis respondit, nihilque certi reportantes dimisit. Quod ubi suis nunciarunt, atrox omnium mentibus ira incanduit, seque mutuo sermone, ut contemptum sui manu vindicarent, hortabantur. Obstinatum, inquiunt, in malis ingenium, nisi acrior vis adhibeatur, emolliri non poterit, et nisi ad virum propiusque [956 1Kb] medullas mucro adigatur, sensum doloris non admittet [957 1Kb] .

Igitur armati instructique Goslariam contendunt, ibique mediocri a villa intervallo castra locant; statimque [Col. 1131D] efferato animo in eum irruissent et jus suum non jam rhetoricis allegationibus sed bellicis terroribus expostulassent, nisi Bucco Halberstatensis episcopus, et pauci admodum qui sanum aliquid sapiebant, impetum tumultuantis turbae salubri moderatione inhibuissent. Rex, accepto nuncio vicini jamque instantis periculi, graviter mente consternatus, [Col. 1132A] propere in Hartesburc [958 1Kb] se contulit, eoque secum regni insignia et thesaurorum suorum quantam in ea trepidatione potuit partem convexit. Erant tunc temporis cum eo Eppo Citicensis episcopus et Benno Ossenbruggensis [959 1Kb] episcopus, eorumque consilio et prius tranquilla et nunc turbata re publica omnia faciebat. Casu quoque nuper advenerat, nescio quid privatae [960 1Kb] causae acturus in palatio, Bertoldus dux quondam Carentinorum. Huic rex quam sanctis obtestationibus se purgabat, quod ducatum ejus nulli alii tradidisset; sed Macwardum [961 1Kb] privata praesumptione fines alienos in vasisse, nec ei quicquam de jure suo propterea [962 1Kb] imminutum esse, si, suo injussu, sine consulto principum, honores publicos homo ineptissimus [Col. 1132B] temerasset. Ille, licet haec ficta esse sciret [(311) 1Kb] et regis malitiam non tam voluntate quam fortunae violenta correctam esse, tamen suscepit satisfactionem, promisit [963 1Kb] operam suam rei publicae utilitatibus nusquam [964 1Kb] defuturam. Hunc itaque, quia vir [965 1Kb] erat summae prudentiae et popularis eloquentiae, cum duobus [966 1Kb] supra memoratis episcopis rex legatum misit ad Saxones. Ad quos cum venissent, rogabant eos per Deum ut ab armis, quae, honesto licet nomine, pessimo tamen exemplo, sumpsissent, mature discederent, nec rem supra modum supraque vires suas temptarent, quae a ceteris regni principibus nimium improbanda foret, utpote quam nec sua nec majorum suorum memoria umquam [967 1Kb] [Col. 1132C] gens ulla temptasset; justam eorum esse causam, quos summis saepe injuriis regis inclementia ad haec extrema experienda coegisset [968 1Kb] , honori tamen suo magis consulendum quam iracundiae, et deferendum regiae majestati, quae apud barbaras etiam [969 1Kb] nationes semper tuta inviolataque fuisset [970 1Kb] ; proinde remisso armorum strepitu, pacatis animis, sopitis simultatibus, tempus locumque constituerent, quo rex tocius regni principes evocaret, ut juxta communem sententiam et objecta purgaret et quae correctionis egere viderentur corrigeret. Ad haec illi: Non eadem, inquiunt, ceteris regni principibus et nobis incumbit necessitas rebellionis. Ceteris enim gentibus vacatione data, et pene feriatis omnibus, nos solos sibi peculiariter elegerat, quos secundum prophetae [Col. 1132D] [971 1Kb] elogium (Amos I, 13) in plaustris ferreis [972 1Kb] trituraret [973 1Kb] ; quorum regionibus post initum semel principatum numquam excederet; quibus post erepta patrimonia libertatem quoque eriperet, et natalibus omnium infamatis, durissimae servitutis jugum injiceret; ad quorum oppressionem singulis montibus colliculisque praesidium imponeret, ut aquas nostras pecunia [Col. 1133A] bibere et ligna nostra precio comparare cogeremur; quorum uxores et filias militibus suis, publicae libidinis victimas, prostitueret; quorum terram---quod omnium quae passi sumus gravissimum ducimus---inauditis adinventionibus [974 1Kb] nec christiano ore nominandis criminibus incestaret. Si cum ceteris regni principibus haec nobis communis esset injuria, merito ad illorum cognitionem communemque audientiam nos rejiceret; nunc autem, cum nobis aut privata calamitate cadendum aut privata virtute injuriis sit [975 1Kb] obviam eundum, nihil nostra interest super nostris miseriis aliorum expectare sententiam. Quapropter, si eum malefactorum tandem aliquando piget poenitetque, in argumentum non fictae poenitentiae castella, quae in perniciem nostram extruxit, absque [Col. 1133B] procrastinatione diruat; patrimonia nobis per vim seu per calumpniam erepta restituat; postremo jusjurandum det [976 1Kb] quod legitima, genti nostrae a primis temporibus constituta, numquam deinceps infringere moliatur. Si hoc facit, licet saepe elusi, saepe verbis pacificis in dolo irrisi, tamen utcumque adhuc credimus bona pollicenti, sin autem, omni dilatione relegata, nec expectatis aliarum gentium aut aliorum principum decretis, jugum, quod cervicibus nostris impendet, excutere conabimur, liberosque nostros nostra vel morte vel victoria in libertatem asseremus. In haec verba legatos dimiserunt. Qui iterum missi, iterumque remissi, in eadem eos sententia obstinatos invenerunt. Itaque omnes vias, per quas descensus [Col. 1133C] esse poterat de castello, adhibitis custodibus, observari statuerunt, summa ope id praecavendum aestimantes, ne [977 1Kb] qua ei copia fieret effugiendi et in alias regni partes bellum transferendi. Et profecto, si id rite curassent, facili dispendio et paucis admodum diebus res conficeretur, quae postmodum tanto tempore tracta, in extremum pene discrimen cunctas regni provincias attraxerat. Neque hoc ipsum regem latebat. Idcirco modis omnibus intentus agebat qualiter hostium custodias falleret [978 1Kb] , et de angustiis Saxoniae in latissimam regni aream bellum trajiceret, maximeque ad episcopos Reni, quos sibi ob crebra sua merita fidos firmosque in adversis fore sperabat.

Castellum in altissimo colle situm erat, et uno [Col. 1133D] tantum itinere ipsoque difficillimo [979 1Kb] adiri poterat. Cetera montis latera vastissima silva inumbrabat, quae exinde per multa milia passuum continua vastitate in latum extenditur usque ad confinium Thuringiae, et ideo [980 1Kb] nulla obsidentium diligentia conclusis [Col. 1134A] egressum [981 1Kb] vel ingressum eripere poterat. Rex, collato cum suis consilio, frequentes ad eos legatos mittebat, pacem postulans [982 1Kb] , et omnium quae illos [983 1Kb] offenderant emendationem pollicens. In quam [984 1Kb] actionem intentis suspensisque omnibus et jam propter res bene gestas immatura securitate torpentibus, nocte quadam (Aug. 9), cum nihil mirus suspicarentur, ipse Bertoldum ducem et duos supra memoratos episcopos et alios plerosque familiares suos secum assumpsit, et, praemissis ante se in sarcinis regni insignibus et quanta tempus et res patiebantur parte thesaurorum, clam egressus est de castello, dato negocio his qui intus remanebant, ut postera die quanta possent arte praesentiam sui simularent, et hostium [985 1Kb] animos a suspicionibus [Col. 1134B] fugae suae avocarent. Triduo per vastissimam silvam jejuni, ut fertur [986 1Kb] , gradiebantur, angustissimo et paucis antehac comperto tramite, quem venator quidam, dux itineris, qui venandi studio sollertius silvarum abdita rimaretur, deprehenderat, undique circumspectantes gladium, et ad quemlibet perstrepentis aurae sonitum incursus hostium jamque jugulo incumbentem interitum formidantes. Quarto die (Aug. 12) inedia, vigiliis ac longi itineris labore usque ad extremam lassitudinem confecti, Eschenewege [987 1Kb] pervenerunt. Ubi cibo somnoque paululum recreati, postero die, id est [988 1Kb] Idibus Augusti [(312) 1Kb] (Aug. 13), cum jam miles frequentior ad regem confluere coepisset, Herveldiam contenderunt. [Col. 1134C] Quator deinceps diebus ibidem commoratus est, operiens exercitum, quem in expeditionem contra Polenos [989 1Kb] de toto regno suo evocaverat.

Jam enim dies instabat, quem coadunando militi constituerat. Adalbero [990 1Kb] Wirciburgensis [991 1Kb] episcopus et Herimannus Babenbergensis episcopus et alii plerique principes, qui ad militiam proficiscentes in vicina [992 1Kb] loca jam devenerant [993 1Kb] , audito quod acciderat, propere ad regem, adhuc Herveldiae constitutum [(313) 1Kb] , concurrerunt. Ruodolfus [994 1Kb] dux Suevorum cum episcopis Reni, [995 1Kb] Sueviae [996 1Kb] atque Bajoariae, circa Mongontiam castris positis, nuncium regis praestolabatur, per quem certius edoceretur, quonam in loco ei occurrere deberet. Audierat [Col. 1134D] [997 1Kb] enim eum ab hac expeditione ad alia regni negocia animum revocasse, sed quaenam mutandae sententiae necessitas repente incidisset, certo non compererat [998 1Kb] . Plerique tamen jactitabant eum conjurationis hujus conscium participemque extitisse, ideoque tam lento gradu ad militiam procedere, [Col. 1135A] ne aut regi in tanto discrimine contra propositum suum pudore victus auxilium praeberet, aut, si negaret, defectionem suam consiliumque immature prodere cogeretur. Rex itaque missis nunciis mandavit ut tam ipse quam ceteri qui cum eo erant principes, citato quantum possent itinere, sibi occurrerent in villa quae dicitur Capella [999 1Kb] [(314) 1Kb] haut procul ab Herveldia. Quo cum venissent, pedibus eorum provolutus [(315) 1Kb] , orabat per respectum Dei, sub cujus testificatione sibi fidem dixissent, ut super infelicibus eventis [1000 1Kb] suis misererentur pariter et indignarentur; communia ipsorum beneficia praerepta sibi esse paucorum malignitate, qui, immemores jurisjurandi, immemores beneficiorum quibus eos saepenumero et privatim et publice [Col. 1135B] sibi obligasset, cum regno etiam vitam sibi eripuissent, nisi fugae praesidio periculum declinasset; violatae regiae majestatis injuriam non ad se solum pertinere, publicam esse contumeliam omnium eorum qui se regem creassent, et quorum auxilio ab improbis hominibus tutus esse debuisset; proinde omnes pro virili portione satagerent, ne regia dignitas, quam a majoribus suis honestissimam atque praeclarissimam acceperant, sua ignavia fuscaretur [1001 1Kb] , neve [1002 1Kb] tam pessimum exemplum suorum temporum ad posteros suos inultum transmitterent. Haec [1003 1Kb] memorando, tam deformitate casuum suorum quam miserabilis querimoniae prosecutione omnibus qui aderant lacrimas excussit. [Col. 1135C] Erant qui censerent, quoniam in expeditionem contra Polenos armati instructique venissent, ut protinus in Saxoniam exercitus duceretur, et recentis contumeliae vulnus recentis vindictae antidoto curaretur. Alii decernebant non esse rem praecipitanter aggrediendam; gentem Saxonum esse robustissimam et bellorum usu propter ingenitam feritatem exercitatissimam, quae insuper frequentibus injuriis efferata, ruptis jam omnibus juris et legum retinaculis, aut mori aut vincere sit obstinata; propterea dandas sibi esse inducias [1004 1Kb] , quibus domum redeant, copias instruant, impensas augeant, ut multiplicatis sumptibus ad protrahendum in quaslibet moras bellum durare valeant. Horum sententia ab omnibus comprobata, decrevit [1005 1Kb] rex, ut septimo die post festum sancti Michaelis miles in expeditionem adunaretur [1006 1Kb] in villa Herveldensis monasterii quae dicitur Bredingen [Col. 1136A] [(316) 1Kb] . Ita, assumptis secum qui advenerant principibus, abiit, Triburam et cetera circa Renum loca invisere. Missis etiam circumquaque nunciis, obnixe non solum principibus, sed et popularibus, ne a se deficerent, supplicabat, multa largiendo, plura pollicendo, nonnullis etiam sua restituendo, quae superioribus annis, dum prosperis successibus immoderatius indulgeret, per calumpniam abstulerat.

Saxones, comperto quod elusis custodibus suis rex in alias regni partes evasisset, vehementer sunt contristati [1007 1Kb] , arbitrantes, id quod res exigebat, nihil sibi deinceps otii aut remissi habendum, nec [1008 1Kb] pestem hanc, ut hactenus, intra [1009 1Kb] domesticos parietes cohibendam, sed revelata facie bellum [Col. 1136B] publicum cum hoste publico gerendum; ideoque sibi expedire ut quantascumque possent gentes et regna adversus regem concitarent. Protinus legatos miserunt ad Thuringos, auxilium petere, et rogare ut ipsi pro sua quoque libertate, et frequentibus contumeliis quibus lacessiti fuerant, arma sumere non pigritarentur. Thuringi, celeberrimo conventu habito in loco qui dicitur Triteburc [1010 1Kb] [(317) 1Kb] , ubi legationem Saxonum audierunt, promptissime assensi sunt, nec ulla umquam legatio laetioribus acclamationibus excepta [1011 1Kb] est. Nec mora, jusjurandum dant nusquam se defuturos negocio, communem sibi esse cum eis rebellandi [1012 1Kb] necessitatem, et ideo commune periculum, communem [Col. 1136C] etiam, si Deus annueret, victoriam futuram, seque usque ad extremum spiritum pro communi utilitate dimicaturos. Denunciant praeterea abbati Fuldensi et abbati Herveldensi et ceteris principibus qui in Thuringia praediorum aliquid haberent, ut ad ferendum genti suae auxilium die statuto conjuraturi venirent; nisi [1013 1Kb] id facerent, se bona eorum protinus omnia direpturos. Legati etiam regis supervenerunt, ingentia eis beneficia pollicentes, si foedus Saxonum bellique societatem respuerent; sed cum gravi contumelia sunt repulsi, in tantum ut [1014 1Kb] nec manibus in eos furor populi temperasset, nisi paucorum sapientum moderatio propter jus gentium, quo legatis est deferendum, intercessisset [1015 1Kb] . Archiepiscopus Mogontinus Erphesfurd [1016 1Kb] eo [1017 1Kb] tempore morabatur. Hunc adorti [1018 1Kb] , in communem sententiam concedere urgebant, nec prius regionibus illis excedere passi sunt, donec [Col. 1137A] datis obsidibus fidem suam firmaret nihil se adversum [1019 1Kb] eos armis aut consilio moliturum; quamquam nonnulli existimarent tam eum quam archiepiscopum Coloniensem, et alios plerosque Reni principes, jam a principio conjurationis hujus conscios participesque [1020 1Kb] extitisse. Id tamen, dum incertus adhuc rerum eventus pendebat, summa ope dissimulabant.

Igitur, quoniam in exteras gentes regem persequi consilium non erat, omnem operam suam ad expugnanda castella ejus verterunt. Haec autem sunt castella, quae ipse, postquam pater ejus decesserat, extruxit, quae tamen ad praesens memoriae occurrunt, Hartesburg [1021 1Kb] , Wigantestein [1022 1Kb] [(318) 1Kb] , Moseburg [(319) 1Kb] , Sassenstein [(320) 1Kb] , Spatenberg [(321) 1Kb] , [Col. 1137B] Heimenburg [1023 1Kb] [(322) 1Kb] , Asenberg [(323) 1Kb] . Vocenroth [1024 1Kb] [(324) 1Kb] Friderici palatini comitis fuerat, idque ei rex quadam legum violentia eripuerat, praesidiumque suum imposuerat. Liunibure [1025 1Kb] [(325) 1Kb] quoque, oppidum [1026 1Kb] maximum Ottonis ducis Saxonici, situm in confinio Saxonum et Luticiorum, occupaverat, militesque lectissimos cum Eberhardo, filio Eberhardi comitis de Ellenburc [1027 1Kb] [(326) 1Kb] , imposuerat, non aliam ob rationem nisi quod omnia quae praedicti ducis fuerant, in potestatem regiam jure dedicionis per Magnum, filium ejus, venisse, argumentabatur. Alia praeter haec quam plurima extruere aggressus fuerat, sed eum ab incepto repente oborta bellorum tempestas revocavit.

[Col. 1138A] Herimannus, frater ducis Saxonici, jam pridem antequam rex Saxonia effugaretur Liuneburc [1028 1Kb] obsederat, militesque regis, quoniam temere ingressi alimenta non habebant, paucis diebus ad dedicionem coegit; nec tamen dimittere victos aut punire volebat, sed intra oppidum diligenti custodia ne effugerent observatos, secundum prophetam [1029 1Kb] pane arto et aqua brevi (Isai., XXX, 20) sustentabat, mittensque ad regem, mandavit ut, si suos qui obsidebantur vivos in columesque recipere vellet, Magnum, fratris sui filium, dedicione absolveret sibique remitteret; ni id faceret, se de his, tamquam de hostibus qui fines alienos contra leges invasissent, juxta leges gentis suae capitale supplicium sumpturum. Diu rex quid ageret ambigebat; inhumanum scilicet [Col. 1138B] fore sciebat, si suis, extrema necessitate circumventis, non consuleret; sed reputabat econtra, quantum rationibus suis deperiret, si eum, de cujus interitu sibi tocius Saxoniae dominatum pollicitus fuerat, dimitteret suique compotem faceret, praesertim cum propter recentes injurias, quibus eum jam triennio in custodia habitum afflixerat, gravius ceteris omnibus [1030 1Kb] rem publicam vexaturus timeretur. Non paucis diebus [1031 1Kb] haec deliberatio eum incertum suspensumque tenebat. Et profecto vicisset avaritia, privatisque utilitatibus salutem militum posthabuisset, nisi principes regni, crebris legationibus fatigati ab his qui obsidebantur, unanimi consilio eum adorirentur, et non tam supplicando [Col. 1139A] quam comminando et terrendo ab sententia deducerent. Itaque in assumptione sanctae Mariae (Aug. 15), cum adhuc Herveldiae esset, misit qui Magnum custodiae exemptum suis restituerent [(327) 1Kb] , et eos qui in praedicto castello jam [1032 1Kb] jam puniendi servabantur obsidione et periculo liberarent.

Thuringi quoque, conglobata ex vicinis locis multitudine, Heimenburc [1033 1Kb] castellum obsederunt, paucisque diebus vi et armis oppugnatum ceperunt atque succenderunt. Eos qui intus [1034 1Kb] erant, castello everso, dimiserunt impunitos, ut scilicet se probarent non hostili odio adversus regem arma sumpsisse, sed tantum ut injurias, quibus regio eorum per calumpniam opprimebatur, propulsarent. Protinus alii [1035 1Kb] castello quod Asenberc [1036 1Kb] dicebatur exercitum [Col. 1139B] admoverunt, et, quia propter difficultatem locorum militari manu capi posse desperabatur, castris circumquaque positis, satagebant ne cui ingrediendi vel egrediendi copia fieret ut, quos humana vis non poterat, alimentorum inopia expugnaret; haut dubie scientes quod cibaria, quantumvis copiose congesta, multitudini quae intus erat in longum tempus sufficere non possent.

Interea rex, videns conjurationem magis magisque in dies convalescere, copiasque hostium augeri, conterritus etiam dampno castellorum suorum, quorum alia jam capta, alia summo molimine oppugnari audiebat, rogavit Mogontinum et Coloniensem archiepiscopos [1037 1Kb] ut Saxones convenirent, et turbatis [Col. 1139C] rebus aliquod remedium invenire conarentur. Qui, dicto obtemperantes, mandaverunt principibus Saxoniae ut sibi in monasterio Corbeiensi [1038 1Kb] 9 Kalendas Septembris (Aug. 24) occurrerent, de communi commodo tractaturis. Episcopus Coloniensis, casu nescio an per industriam remoratus, die statuto non venit; nuncios tamen misit, qui pro se causam dicerent, promittens, omnibus, quae ipsi de suis reique publicae utilitatibus rationabiliter statuissent, se promptissime assensurum, et pro communi salute quantum posset operam daturum. Mogontinus archiepiscopus residens cum Saxonibus qui occurrerant, sedulo nitebatur pacare eos [1039 1Kb] regique reconciliare [1040 1Kb] ; sed illi econtra, praeter vulgatas ubique injurias suas, quibus ab eo vehementer [Col. 1139D] attriti fuerant, graves causas afferebant, quibus probarent eum sine magna christianae religionis jactura non posse ulterius regnare, ea scilicet in familiarissimos amicos, ea in uxorem, ea in sororem propriam abbatissam de Quidelenburc [1041 1Kb] , [Col. 1140A] ea in alias personas naturae necessitate sibi conjunctissimas facinora patrasse, quae, si secundum ecclesiasticas leges judicarentur, et conjugium et militiae cingulum [(328) 1Kb] , et omnem prorsus seculi usum, quanto magis regnum, abdicare censeretur. Longis itaque contentionibus ad hunc finem res postremo deducta est, ut decernerent 12 ex sua gente, 12 ex parte regis obsides dari, quorum fide interposita, ipsi tuto ad colloquium venire possent cum ceteris principibus regni, ut causae, quas adversus regem afferrent, eorum judicio discuterentur et terminarentur, ipso rege, si ita expedire videretur, praesente et crimina quae obicerentur, si posset, refellente. Dandis accipiendisque obsidibus dies statutus est Idus Septembris infra Thuringiam in [Col. 1140B] loco qui dicitur Hoenburg [(329) 1Kb] . Habendo autem cum principibus colloquio dies statutus est 13. Kalend. Novembris in confinio Thuringiae et Hassiae in villa quae dicitur Gerstengun [1042 1Kb] [(330) 1Kb] . In hanc conditionem discessum est. Saxones tamen de apparatu belli et oppugnandis regis castellis nihil propterea remittebant. Cumque regi quae gesta fuerant nunciata fuissent, visum est his qui partes ejus adjuvabant, multum abhorrere a majestate regia, ut ipse Saxonibus pro se obsides daret, nimiunque gravari nomen regium foedissimae conditionis injuria. Quapropter Mogontinus et Coloniensis episcopi statuta die (Sept. 13) Hoenburg profecti, obtinuerunt [1043 1Kb] ut, omisssis [1044 1Kb] ex utraque parte obsidibus, ipsi tantum [Col. 1140C] pro pace firmanda fidem suam interponerent, et hoc pignore venturis ad colloquium principibus omnem periculi metum adimerent.

Interea rex legatos misit ad Luticios, gentem Saxonibus infestissimam, eisque infinitam pecuniam promisit, ut Saxonibus bellum inferrent, asserens eos nunc intestinis simultatibus occupatos, facili externorum bellorum impulsu posse usque ad internitionem deleri. Quod ubi Saxonibus compertum est, ipsi quoque nuncios ad eos miserunt, et multo copiosiorem eis pecuniam promiserunt, ut ab infestatione sua tam iniquo tempore quiescerent; quod si non facerent, ne inani opinione fallerentur [1045 1Kb] , se utrique hosti, si ea necessitas incumbat, et multitudine et virtute militum posse sufficere. [Col. 1140D] Barbarorum alii regis, alii Saxonum foedus pecuniamque suscipiendam [1046 1Kb] clamitabant. Unde orta per imperitae multitudinis intemperantiam seditione, tanta se caede dilaniaverunt [1047 1Kb] , ut multa milia hominum in ea congressione interfecta referantur. [Col. 1141A] Atque ita deinceps multis diebus in se ipsos et in sua viscera hostili gladio debachantes, externis bellis necessario supersedere cogebantur.---Rex quoque Danorum, memor firmatae jam pridem cum rege pactionis, cum exercitu navali applicuit ad Saxoniam, et tractis per longa terrarum spacia navibus in fluvium, qui administrando negocio oportunus videbatur, igne et ferro regionem infestare parabat. Sed miles ejus vehementer detrectabat [1048 1Kb] militiam, obiciens quod sibi, quotiens externorum hostium incursionibus quaterentur, Saxones pro muro fuerint, nec ullis umquam, cum facultas suppeteret, lacessierint injuriis; postremo si calamitatem, quae ad praesens urgeret, quandoque propulsarent, graves poenas injustae hujus infestationis a populo Danorum [Col. 1141B] exacturos. Cum haec privatim et publice jactitarent, rex veritus ne, in eo discrimine a milite desertus, ludibrio fieret hostibus, naves retrahi jussit, et, nulla regioni clade illata, Saxonia excessit. Ita tantus ille bellici apparatus fervor impune deflagravit.

Principes Saxoniae 13 Kalendas Novembris (Oct. 20) juxta condictum venerunt in Gerstengun [1049 1Kb] , cum 14 milibus armatis, cetera multitudine ad custodiam regionis atque in obsidione castellorum derelicta. Aderant ex [1050 1Kb] parte regis Mogontinus archiepiscopus, Coloniensis [1051 1Kb] archiepiscopus, Mettensis episcopus, Babenbergensis episcopus, Gozelo Luteringorum [1052 1Kb] dux [1053 1Kb] , Ruodolfus [Col. 1141C] Suevorum dux, Berhtoldus [1054 1Kb] Carentinorum dux, missi a rege ut causam, quam adversum se afferrent, discuterent. Ipse eo venire noluit, sed in civitate [1055 1Kb] Wirceburg [1056 1Kb] exitum rei praestolabatur, praecavens scilicet ne tumultuantis populi furor, sua magis praesentia efferatus, aliquid forsitan in se quod secus esset admitteret. Igitur principes Saxoniae principum qui a rege venerant pedibus provoluti, rogabant per Deum, ut ad ventilandam causam suam intenti cognitores et justi judices adessent, nec perpenderent quantum quamque in re publica inusitatum opus aggressi essent, sed quae calamitas eos ad haec extrema coegisset. Accepta deinde dicendi copia, suas singuli injurias exposuerunt, quae in ipsos singulos, quae [Col. 1141D] etiam in gentem [1057 1Kb] rex nefanda facinora commisisset, quibus [1058 1Kb] praeterea inauditis criminibus ipsam regii nominis majestatem polluisset. (Jer. XIX, 3.) Obstupuerunt [1059 1Kb] principes qui a rege venerant, et prae immanitate scelerum secundum prophetam [1060 1Kb] [Col. 1142A] tinniebant aures omnium, nec eos, quod pro libertate sua, pro conjugibus, pro liberis arma sumpsissent, sed quod intolerabiles contumelias muliebri [1061 1Kb] patientia tam diu supportassent, culpandos censebant. (Oct. 22.) Cumque toto triduo consilia contulissent, et quid facto opus esset communi sollicitudine perquirerent, haec postremo cunctis sententia convenit, ut, reprobato rege, alium, qui gubernando regno idoneus esset, eligerent. Id tamen haut temere publicari placuit, donec, rege per occasionem pacis in remotiores partes regni abducto, cum ceteris regni principibus consilium hoc communicarent. Propter hoc vulgari jubent in plebem, in hanc sententiam utriusque partis principes consensisse, ut Saxones regi pro admissa in eum atque in rem publicam [Col. 1142B] temeritate [1062 1Kb] satisfactionem congruam proponerent, rex autem eis et facti impunitatem et injuriarum, quibus ad defectionem eos coegisse insimulabatur, de cetero securitatem sub jurejurando promitteret. His rebus conficiendis tempus statutum est in nativitatem [1063 1Kb] Domini, rege eam festivitatem Coloniae celebraturo. Et profecto Ruodolfum ducem ibidem absque dilatione regem constituissent, nisi ille pertinaciter resistendo juraret, numquam se in hoc consensurum, nisi a cunctis principibus conventu habito, sine nota perjurii, integra existimatione sua, id facere posse decerneretur.

Saxones in sua cum pace redierunt. Ceteri principes Wirceburc [1064 1Kb] profecti sunt, regi quae gesta [Col. 1142C] fuerant nunciaturi. (Oct. 27.) Qui protinus nihil haesitans, pedibus, ut dici solet, in sententiam abiit, et dummodo pax conveniret, quascumque conditiones imposuissent, se promptissime laturum, spopondit [1065 1Kb] . Celebrata ibidem Omnium Sanctorum festivitate, Ratisponam ire instituit, animadvertens quod principes Reni, aliquantula Saxonici furoris labe jam infecti, minus minusque in dies [1066 1Kb] ad exhibenda sibi obsequia [1067 1Kb] devoti [1068 1Kb] ac benivoli essent. Cumque inter eundem aliquot diebus Nurenberg moraretur, quidam qui lateri ejus jam diu familiarissime observatus fuerat, Regenger nomine, incertum aliorum instinctu an privato in eum [(331) 1Kb] odio suscitatus, repente prorupit in medium, et ducibus Ruodolfo ac [1069 1Kb] Berhtoldo grave adversus eum [Col. 1142D] crimen detulit. Ego, inquit, et alii plerique, quos pessimae machinationis suae rex idoneos fore administros speraverat [1070 1Kb] , nuper multis precibus magnisque pollicitationibus ab eo sollicitati sumus, ut, vobis ac ceteris regni principibus Wirceburg [1071 1Kb] convenientibus [Col. 1143A] et secretioris colloquii gratia paululum a multitudine remotis, armati in vos irrueremus, et, trucidatis seditionis auctoribus, ipsum periculo, rem publicam perturbatione [1072 1Kb] liberaremus. Et ceteri quidem satis impigre susceperunt negocium. Solus ego tam justiciae respectu quam futuri judicii metu detrectabam opus nefarium, et, quantum obluctari obstinatae sententiae audebam, dehortari eum conabar a proposito. Quapropter tanta in me incanduit indignatione, ut a contubernio suo, quo me hactenus ceteris [1073 1Kb] familiarius perfruitum optime nostis, protinus me amoveret, et jugulandum apparitoribus suis objecisset, nisi periculum imminens, penetralibus propere [1074 1Kb] excedendo, declinassem. His dictis, in argumentum fidei locum expressit, conscios nominavit, et, si rex [Col. 1143B] inficiaretur, paratum se ait cum ipso, si id leges paterentur, vel cum quovis homine, conserta manu, rem divino judicio committere. Vehementer haec verba permoverunt praedictos duces, cum esset is qui deferebat homo haut obscuri nominis in palatio et apud suos inviolatae existimationis. Praeterea ea res potissimum dictis fidem conciliabat, quod rex et aliis quibusdam principibus suis simili modo necem paravisse et plerosque ex familiaribus suis etiam occidisse jam pridem infamatus fuerat. Itaque legatos ad eum mittunt, mandantque se jam nulla religione teneri sacramenti, quo ei fidem subjectionemque firmassent, cum ipse prior fidem prodidisset et de salute sua tractantibus insidias machinatus [Col. 1143C] fuisset; proinde, nisi objecta diluisset, nullam deinceps a se vel in tranquillis rebus fidem vel in perturbatis auxilium sperare debere. Aegre nimis id passus rex, statim ad populum retulit de importunitate Ruodolfi ducis, qui, ut invadendi regni occasionem inveniret, cum verum sibi crimen impingere non posset, falsis suspicionibus et arte compositis rumoribus impeteret [1075 1Kb] et obruere conaretur [1076 1Kb] innocentiam suam. Sed procul, ait, facessant verborum pugnae, cessent callida [1077 1Kb] argumentorum fantasmata [1078 1Kb] . Ego non verbis, sed manu mea refellam mendacium, et neglecta interim regii nominis majestate, cum ipso duce Ruodolfo congressus, detegam cuniculos fictae hujus criminationis, qua malitiam suam palliare conatur, ut, si regnum amisero, [Col. 1143D] non mea culpa, sed per illius supplantationem perjuriumque intelligar amisisse. Tunc [1079 1Kb] Oudalricus [1080 1Kb] de Cosheim, unus ex his qui consilii participes et sceleris administri destinati fuisse accusabantur, lenibus verbis dolorem regis mitigare studebat, rogabatque eum ne aliquid quod infra regiam magnificentiam esset, vi doloris impulsus, profiteretur; se melius multoque rectius, cum Regingero vel cum [Col. 1144A] quolibet homine collata manu, et suam et ipsius innocentiam asserturum. Statimque ad ducem Ruodolfum abiit, seque paratum dixit, quocumque modo ipse aequum judicasset, mendacium Regingeri refellere. Ille satisfactionem nec suscepit nec aperta fronte abnuit, sed ait se super hac [1081 1Kb] deliberatione ceterorum principum sententiam expectaturum. Rex, sicut instituerat [1082 1Kb] , Ratisponam contendit (Nov. 26), omnibus invisus, omnibus suspectus, nec ipse jam cuiquam hominum satis fidei habens, cum hi quoque quos intima familiaritate sibi devinxerat, ad primam ingruentis tempestatis nubeculam a se defecissent.

Interea Saxones crebris legationibus urgebant principes Reni, ut vel sibi constituendi regis potestatem [Col. 1144B] facerent, vel ipsi, quoniam et dignitate et multitudine superiores essent, quemcumque vellent, Saxonibus suffragium ferentibus, eligerent et constituerent, nec sinerent rem publicam unius hominis ignavia ad extremam usque vastitatem deperire. His accensus [1083 1Kb] archiepiscopus Mogontinus, cui potissimum propter primatum [1084 1Kb] Mogontinae sedis eligendi et consecrandi regis auctoritas deferebatur, principes de toto regno Mogontiam evocavit, ut communi consilio Ruodolfum ducem regem [1085 1Kb] constitueret. Quod ubi regi compertum est, assumptis secum quoscumque donis vel promissis ad studium suarum partium allicere potuit, concitus de Bajoaria remeavit, ratus ante omnia impediendae tantae [Col. 1144C] rei curam agendam. Cumque prope Wormaciam in locum qui dicitur Lovendeburg [1086 1Kb] [(332) 1Kb] venisset, gravissima aegritudine correptus (Debr. 1), multis diebus lecto decubabat, spemque maximam hostibus suis fecerat, tantos irarum motus sine sanguinis effusione posse confici. Sed ab infirmitate vixdum plene recreatus, Wormaciam festinavit; ubi cum magna pompa a civibus in urbem susceptus est, qui et paulo ante, ut sua erga eum studia clariora facerent, milites episcopi, ingressum ejus prohibere temptantes, urbe expulerant [1087 1Kb] , et ipsum episcopum, nisi mature fuga lapsus civitate excessisset, comprehendissent et vinctum ei misissent. Venienti ergo ei armati instructique obviam procedunt, non ad vim faciendam, sed ut, conspecta eorum [Col. 1144D] multitudine, armorum apparatu, expeditorum juvenum frequentia, animadverteret, in arduis rebus suis quantum spei in eis ponere debuisset. Operam suam benigne spondent, jusjurandum dant, sumptus ad bellum administrandum ex sua re familiari singuli pro virili portione offerunt, et quoad vivant [1088 1Kb] pro honore ejus devote se militaturos confirmant. Ita rex civitate minutissima potitus, hanc deinceps [Col. 1145A] belli sedem, hanc regni arcem, hanc, utcumque res cecidissent, tutissimum asilum habere coepit, eo quod esset et civibus frequens, et murorum firmitate inexpugnabilis, et ubertate circumjacentium regionum opulentissima, et omnibus quae in bello usui esse solent copiis instructissima. Porro hi qui ab archiepiscopo Mogontino ad colloquium Mogontiam evocati fuerant, audito quod rex concitus adventaret, plures metu perculsi, eo venire dissimulaverunt; pauci qui venerunt, cum de tantis rebus sine aliorum principum discussione sententiam ferre non auderent, irriti frustratique discesserunt. Ad quos rex legatos mittens, multis precibus eis vix et aegre extorsit, ut sibi familiaris colloquii gratia in Oppenheim [1089 1Kb] occurrerent. Quo dum, datis utrimque obsidibus [Col. 1145B] propter periculi suspicionem, venissent, pedibus eorum provolutus, suppliciter orabat ut, memores justi judicis Dei, memores sacramenti quo se Deo mediante obligassent, fidem sibi servarent in adversis; si quid antehac excessisset, juvenilibus animis [1090 1Kb] et aetati in vicium pronae veniam darent; deinceps et malo correctum et annorum sensusque maturitate roboratum, quae parvuli sint [1091 1Kb] evacuaturum, et quae virtutis, quae honoris, quae regiae dignitatis, quae postremo virum deceant, cogitaturum et amplexurum. Ad haec illi responderunt frustra eum a se fidem expetere, quam ipse nec Deo umquam nec homini praestitisset, de quo ambigerent, in pace an in bello, [Col. 1145C] amicis an inimicis infestior suspectiorque esset, quique ante paucos dies, positis sibi in Wirceburg [1092 1Kb] et de salute ejus tractantibus, clanculo carnifices mortemque praeparasset; sin aliquid haberet obtendere aut per quorumdam factionem [1093 1Kb] falsis criminibus se impetitum putaret, sineret Oudalricum de Cosheim, sicut professus fuisset, manum conferre cum Regingero, ut, si vicisset, eos deinceps fidos sibi obnoxiosque sine omni in perpetuum [1094 1Kb] contradictione haberet. Libenter rex suscepit conditionem, statuitque ut certo [1095 1Kb] die post octavam [1096 1Kb] epiphaniae congressi prope Moguntiam in insula Reni quae dicitur Marowa [(333) 1Kb] , utriusque partis allegationem justo judici Deo decernendam [1097 1Kb] permitterent.

[Col. 1145D] Ea tempestate hi qui in Hartesburg erant, multa et praeclara militaris audaciae facinora fecerunt. Nam saepenumero erumpentes, praedas in vicinis regionibus et strages hominum non modicas agebant, et priusquam Saxones ad vim arcendam frequentes confluere possent, se in castellum receperant. Maxime autem Goslariensibus propter viciniam [1098 1Kb] exitiales erant. Plurimos enim eorum peremerunt, [Col. 1146A] et bona eorum, quae extra villam reperta fuissent, crebra incursione populabantur, et mercatores exterarum gentium, ne consuetas merces eo conferrent, metu vitae amittendae inhibebant. Cumque tempore quodam ad modicum inter eos pax convenisset, quidam ex castello Goslariam, privatae rei aliquid [1099 1Kb] ibi acturi, venerunt; ubi, cibo potuque distenti, dum nimia potione incaluissent, sicut ebrietas mater esse [1100 1Kb] solet jurgiorum, coeperunt adversum eos cum quibus accumbebant ineptos inconditosque sermones jactitare, et Saxonibus ignaviam exprobrare [1101 1Kb] , quod non militari sed ovina mente adversus regem arma sumpsissent. Indignati qui aderant Saxones, seditione concitata, eos trucidaverunt forasque projecerunt. Quod ubi his qui in Hartesburg [Col. 1146B] erant [1102 1Kb] compertum est, dedita opera se in ultionem sociorum suorum accinxerunt; et quia villam, viris fortibus, vallis et seris undique [1103 1Kb] munitam, incursare haut satis tutum putabatur, dolo eos circumvenire parabant. Erat quidam Goslariae praefectus, Bodo [1104 1Kb] nomine, regi tempore pacis acceptissimus, nunc quoque turbata re publica fidem inviolatam ei servans, occulte tamen metu Saxonum, ne deprehensus factione vulgi omnia sua amitteret. Is [1105 1Kb] edoctus ab his qui in castello erant, pastores, qui Goslariensium pecora servabant, precio corrupit, ut gregem paulo longius a villa in pastum ejicerent. Missi de castello equites, ea protinus abegerunt. Ceteri in montibus et silvis armati [Col. 1146C] se abdiderunt. Perlato Goslariam rumore abactorum pecorum, unanimiter ad arma conclamant, summis omnes viribus in certamen ruunt, nec quisquam alterum operiebatur, sed citato quisque quantum poterat equo, prior hostem insequi praedamque excutere contendebat. Illi paululum fuga simulata cedebant insequentibus, donec eos ultra locum insidiarum incautos protraherent. Tunc sublato undique clamore, tam hi qui in castello remanserant, quam hi qui in vicinis montibus se occultaverant, impetum in eos fecerunt, et tam diu palantes fugientesque prosternebant, donec non ratio sed fusi sanguinis horror ac satietas occidioni [1106 1Kb] finem facerent. Propter haec et alia hujusmodi placuit Saxonibus proximum castello collem occupare, militesque [Col. 1146D] imponere, qui contra excursiones hostium sine intermissione intenti sollicitique excubarent. Nec sic tamen audaciae eorum modum imposuerunt, sed ubicumque oportunitas se praebuit, multa et in eos a quibus asservabantur et in alios provinciales hostilia fecerunt.

Interea instante jam natali die [1107 1Kb] Domini, milites regis qui [1108 1Kb] in [1109 1Kb] Asenberg obsidebantur assidue [Col. 1147A] legatos ad regem mittebant, rogantes per Deum, ut ad ereptionem eorum aliquod consilium exquireret, quoniam deficientibus alimentis extrema jam inedia tabescerent, et, nisi mature periclitantibus consuleretur, aut moriendum sibi esse aut in hostium potestatem concedendum Rex, Mogontinum et Coloniensem archiepiscopos ad colloquium evocans, obnixe rogavit ut Saxones convenirent agerentque cum eis, ut ab oppugnatione castellorum, datis saltem ad modicum tempus induciis, recederent. Illi quamquam laborem hunc in irritum cessurum haut dubie scirent, tamen, quia molestus eis erat, facturos se quod rogabantur promiserunt, statimque missis legatis mandaverunt principibus Saxoniae, ut sibi proxima ebdomada [1110 1Kb] post epiphaniae [1111 1Kb] Corbeiae [Col. 1147B] ad colloquium occurrerent.

Hoc anno post exortum bellum Saxonicum nulla deinceps exactio facta est decimarum in Thuringia, gaudentibus Thuringis quod occasionem invenissent ut traditas sibi a patribus leges manu militari tuerentur, et dolente rege quod, dum decimis immoderatius inhiaret, pene regnum cum vita amisisset [1112 1Kb] .

Hoc etiam anno famosissimus ille Egen, qui duci Bajoariae Ottoni capitale illud crimen intenderat, comprehensus in quodam latrocinio, a popularibus caecatus est, et ad tantam egestatem redactus, ut deinceps ostiatim circueundo [1113 1Kb] stipem publicam peteret. Giso [1114 1Kb] [(334) 1Kb] quoque comes et Adalbertus [1115 1Kb] cum quatuor filiis suis, quibus incentoribus idem [Col. 1147C] perditus tragicam hanc fabulam confinxerat, ab hostibus suis ob privatas quasdam inimicitias occisi sunt in castello ipsius Gisonis Hollenden [1116 1Kb] [(335) 1Kb] , Deo vindicante innocentiam ducis Ottonis.



MLXXIV.

Rex nativitatem Domini Wormaciae [1117 1Kb] celebravit, longe aliter ibi victitans quam regiam magnificentiam deceret. Nam neque ex fiscis regalibus quicquam servitii ei exhibebatur, neque episcopi aut [1118 1Kb] abbates vel aliae publicae dignitates consueta ei obsequia praebebant, sed in sumptus cottidianos necessaria ei vili precio coemebantur. Erant tamen cum eo nonnulli ex principibus; sed hi neque cum eo servitiorum apparatu neque cum ea militum aut apparitorum [Col. 1147D] frequentia qua soliti fuerant, sed cum paucis et pene privato habitu, ad salutandum eum venerant, ne scilicet manifestae defectionis notarentur, [Col. 1148A] si evocati ad curtem venire detrectarent. Quos tamen ille nullo modo a se abscedere permittebat, reputans quod, si minus auxilii sibi, hostibus tamen multum terroris allaturi essent, dum tam illustres in regno personas adversus se congregatas audirent.

Mogontinus et Coloniensis archiepiscopi die statuta Corbeiam juxta condictum venientes (Jan. 12-18), sicut in mandatis a rege habebant, rogabant Saxones qui ibidem occurrerant, ut ab oppugnatione castellorum exercitum abducerent. At illi nulla ratione hoc se facturos responderunt. Praeterea vehementer eos objurgarunt, quod, dum deliberando et modo colloquia modo inducias expetendo tempus tererent [1119 1Kb] , et regi audaciam auxissent et sibi maximas commoditates vindicandae libertatis corrupissent; [Col. 1148B] proinde recederent, nec sibi ultra [1120 1Kb] verbis pacificis in dolo illuderent; se in eum locum progressos esse, ubi jam non muliebribus [1121 1Kb] colloquiis sed militaribus armis res expedienda [1122 1Kb] sit. Vix tandem sedata multitudine ab his qui sapientiores erant, unanimi consensu statuerunt ut [1123 1Kb] proxima ebdomada post purificationem sanctae [1124 1Kb] Mariae Friteslar [1125 1Kb] convenirent, ibique, communicato cum ceteris regni principibus consilio, periclitanti rei publicae rectorem, qui omnibus placuisset, constituerent. Regi quoque mandaverunt ut, si ita sibi expedire judicaret, die statuta [1126 1Kb] praesto adesset, et jus suum non per epistolas aut per internuncios sed praesens ipse viva voce [(336) 1Kb] expostularet.

[Col. 1148C] Postquam in hanc sententiam digressi sunt, Thuringi tercia dehinc die eos qui in [1127 1Kb] Asenberg erant inedia expugnatos in dedicionem acceperunt impunitosque dimiserunt, castellum succenderunt, statimque alii castello quod Spatenberc [1128 1Kb] dicebatur exercitum admoverunt. Castellum Vokenrot [1129 1Kb] paucis ante diebus coeptum fuerat obsideri. Et quia regina in eo toto tempore belli hujus servabatur, jussu regis profectus eo abbas Herveldensis, consentientibus Thuringis, eam inde accepit atque Herveldiam adduxit, praegnantem et jam de partus vicinitate in dies anxiantem. Cumque ibi diebus multis moraretur---nesciente scilicet rege, propter perturbationem rei publicae, quo eam mittere posset [Col. 1148D] servandam---, pridie [1130 1Kb] Idus Februarii, feria 4 peperit filium. Is [1131 1Kb] quoniam infirmari et jam jam expiraturus putabatur, tertio die baptizatus est ab [Col. 1149A] Ezzone [1132 1Kb] Altenburgensi episcopo, qui tunc forte apud abbatem hospitabatur (Febr. 14), et nomine atavi [1133 1Kb] sui Counradus [1134 1Kb] est vocatus. Et quoniam alii non aderant qui digne [1135 1Kb] eo munere fungerentur, abbas et alii plerique fratres Herveldensis [1136 1Kb] coenobii eum de sacro fonte susceperunt.

Reginger, qui, ad suggillandum regem, contra Oudalricum [1137 1Kb] de Cosheim proposuerat, ante paucos dies ineundae [1138 1Kb] congressionis, dirissimo demone arreptus, horrenda morte interiit.

Interea rex, cum videret quod paulatim a se principes deficerent, et hostium ferocitas sua magis patientia incrudesceret, pudore compulsus pariter et necessitate, statuit extremam fortunae aleam temptare, et cum Saxonibus, ubi primum copia fieret, [Col. 1149B] collatis signis dimicare, magis eligens vitam honeste quam regnum per dedecus amittere. Multum enim animos militum ab eo avocaverat [1139 1Kb] , quod suis, qui cottidie oppugnabantur, expugnabantur, expellebantur, non subveniebat [1140 1Kb] , et aliis pro salute ejus anxie desudantibus, ipse intra [1141 1Kb] muros Wormaciae inerti otio torpescebat. Ut hoc crimen elueret, vel morte pacisci [1142 1Kb] cupiebat. Igitur misit ad omnes principes regni, eosque [1143 1Kb] per Deum obsecrabat ut sibi auxilio venirent, multa sua erga eos in praeteritum bene merita commemorans, plura in futurum pollicens. Et multi quidem episcoporum protinus ad eum convenerunt, sed hi consiliis praebendis paratiores quam stipendiis faciendis. [Col. 1149C] Nam, militibus suis domi relictis, ipsi cum paucis et pene privati aderant, ea [1144 1Kb] scilicet mente ut et de inobedientia apud eum excusarentur, et causam ejus, quam vehementissime omnes improbabant, non multum adjuvarent. Sed archiepiscopus Mogontinus, archiepiscopus Coloniensis [1145 1Kb] , episcopus Argentorati, episcopus Wormaciensis, quem civitate sua supra expulerat, praeterea duces omnes Bajoariae [1146 1Kb] , Sueviae, Lutheringiae, Mosellae regionis, Carentinorum, milites etiam Fuldensis et Herveldensis abbatum, constanter ei contradixerunt, nolle se ad oppressionem innocentium arma ferre, qui si etiam aliquid, quod gladio vindice plecti debeat, admisissent, ad hoc eos gravis et facile excusabilis necessitas impulisset

[Col. 1149D] Rex Wormacia egressus, 6. Kalendas Februarii (Jan. XXVII) Herveldiam cum exercitu venit. Eo die visum est in caelo signum mirabile. Oriente sole duae simul columpnae aurei coloris, splendidissimi fulgoris dextra [1147 1Kb] laevaque oriebantur, quae, usquequo sol aliquantis lineis in altum excresceret, eodem jubare rutilantes permanebant. Praecedenti quoque nocte caelestem arcum circa gallorum cantum serenissimo caelo plerique viderunt. Frigus erat validissimum, [Col. 1150A] et hiberna siccitate arebant omnia, in tantum ut flumina non superficie tenus glacie constricta, sed tota praeter solitum in glaciem conversa viderentur. Unde panis inopia vehementer laborabat exercitus, eo quod, propter rigorem fluminum ubique cessante molarum usu, ipsum quod forte invenissent frumentum comminuere non poterant. (Jan. XXVI.) Rex, pridie quam Herveldiam veniret [1148 1Kb] , misit abbatem Herveldensem ad Saxones, qui in ulteriore ripa Wirrae fluminis ad 40 milia congregati residere ferebantur, investigare ab eis an nuncii sui tuto ad eos ire ac redire possent. Ipse transgressus Herveldiam (Jan. XXVIII), in proximis villulis reditum abbatis praestolabatur duobus ferme milibus [1149 1Kb] a praedicto fluvio; nec ulterius castra movere [Col. 1150B] voluit, donec miles frequentior conveniret, et ipse diligentius perquireret an aliqua spes recuperandae pacis reliqua esset. Siquidem audierat Saxonibus placuisse ut ei ingressum Thuringiae non concederent, sed statim in ipsa ripa fluminis praedicti, quod Hassiam Thuringiamque dirimebat, instructa acie exciperent venientem. Fluvium glacies pedestri itinere commeabilem fecerat. Ea res majorem ei metum incutiebat, ne forte, dum adhuc imparatus imparque tantae multitudini esset, hostes super eum [1150 1Kb] , nulla itineris difficultate praepediti, repente irruerent; ideoque consiliariis suis graviter succensere dicebatur, quod eum Wormacia egredi et in tantum discrimen ultro se praecipitare permisissent. [Col. 1150C] Saxones enim in tantum habundare multitudine ferebantur, ut undecim milia plebis, quoniam subito clamore in expeditionem evocata cibos secum non sumpsissent, in domos suas [1151 1Kb] tamquam minus sibi necessaria remitterent. (Jan. XXVIII, Febr. I). Inter has moras exercitus regis, praedae quam pugnae avidior, per contiguas Herveldiae villas longe lateque discurrebat, easque hostiliter depopulabatur, et sub praetextu necessarii victus, quo in militiam aleretur, praeter miseram vitam nihil reliquum faciebat innocentibus. Neque rex prohibebat injuriam, ut militem hoc precio redemptum devotiorem sibi faceret. Qua clade ita attritae atque exhaustae sunt possessiones Fuldensis monasterii atque Herveldensis, ut, ingravescente alimentorum inopia, magna [Col. 1150D] cum difficultate fratres retinerentur in monasteriis. Abbas Herveldensis reversus a Saxonibus retulit eos, praeter omnium opinionem, mitia atque pacifica respondere, quod scilicet non ita expertes rationis, ita sint immemores vulgati etiam apud barbaras nationes juris gentium, ut nesciant ab injuria legatorum etiam inter atrocissimas inimicitias temperandum; se extrema necessitate compulsos [1152 1Kb] in aciem processisse, nec ad persequendum quemquam, [Col. 1151A] sed ad se protegendos injuriasque propulsandas arma sumpsisse; si ea necessitas adimatur, etiam nunc pacem quam bellum [1153 1Kb] malle, et districtos jam gladios libenter in vaginam remittere. Grata admodum erat his qui cum rege erant responsio.

Tunc missi sunt quatuor ex episcopis, agere cum eis de pace et promittere ex nomine regis, quod omnibus quae rationabiliter postulassent, et quae electi ex utraque parte judices aequa [1154 1Kb] censuissent, promptissime annueret, dum ipsi quoque vicissim justis conditionibus adquiescerent, et mansuetudinem ejus quam manum militarem experiri mallent. Ad haec illi responderunt [1155 1Kb] nihil aliud se postulare quam quod multis jam [1156 1Kb] saepe legationibus postulassent, scilicet ut castella, quae ad oppressionem [Col. 1151B] eorum per Saxoniam et Thuringiam extruxerat, sine dilatione dirui jubeat; ut sua singulis patrimonia, per vim seu per [1157 1Kb] calumpniam erepta, restituat; ut duci Ottoni, ad quem extinguendum falsa criminatione et pessimo nefarii [1158 1Kb] hominis artificio impudenter abusus sit, ducatum Bajoariae reddat; ut episcopo Mogontino, episcopo Coloniensi, duci Ruodolfo, postremo omnibus qui in hac dissensione ab eo defecissent, aut aliquid quod eum laederet aliarum partium studio admisissent, impunitatem tribuat, nullasque [1159 1Kb] in perpetuum [1160 1Kb] offensae hujus poenas exigat; ut libertatem genti suae et legitima a primis temporibus statuta rata atque inviolata manere sinat; ut totam in sola Saxonia [Col. 1151C] aetatem, inerti otio deditus, non transigat, sed interdum Goslaria decedens, regnum suum, quod majorum ejus industria latissimum sit, circueat; ecclesiis et monasteriis, viduis et orphanis, et ceteris qui calumpniam patiantur, justa faciat; et regiam dignitatem, quam nomine praeferat, regalium morum et operum claritate exornet; si haec se facturum fidelissime polliceatur et ad firmamentum indubitatae fidei fidejussores sibi det eosdem, quos nunc habeat recuperandae pacis intercessores, principes regni: paratos se arma deponere, pacem suscipere, et deinceps dicto obtemperantes vivere; sin autem, sacramento se obstrictos esse ut, quamdiu sibi vitalis caloris ultima scintilla supervivat, pro libertate, pro legibus, pro patria sua indefessi dimicent. [Col. 1151D] Dura nimis regi visa est exactio, coepitque huc et illuc anxius tergiversari, fidemque principum suorum appellare, ne se sub jugum tam foedae conditionis ad sui omnium ignominiam mitti paterentur; illud prae caeteris intolerabile judicans, quod castella sua destruere et hostibus suis praemia pro suppliciis reddere cogebatur. Cumque, spreta pace quae offerebatur, sequenti die exercitum recenseri aciemque ad pugnam instrui placuisset, misit circumquaque ad habitacula principum, jubens ut [Col. 1152A] suos singuli ad aciem instruendam producerent. Omnes promptissime se dicto parere spoponderunt; sed redeuntibus nunciis, nullus castris est [1161 1Kb] egressus; detrectantibus cunctis opus nefarium, ut eis, quorum causam justissimam aestimarent, certamen inferrent. Ex alia quoque parte castra Saxonum non minima seditione quatiebantur; plebs universa tumultuabatur contra principes, quod se frustra in tantas bellorum procellas impulissent. Cum enim nunc victoriam omnia spondeant et oportunitas ad votum arrideat, ad quam ab exordio belli anhelantibus semper animis suspiravissent, ipsi repentina poenitudine correcti, manus supplices tendant, pacem petant, et ei, a quo totiens elusi sint, iterum se eludendos muliebri socordia et puerili [Col. 1152B] levitate tradant. Duci quoque Ottoni vehementer insistebant [1162 1Kb] , ut, accepto super se regno, ducatum sibi praeberet ineundi certaminis, et prospera omnia promittenti Deo manus suas operamque non negaret.

(Feb. 1?) Tunc circumstantes regem hi quorum consilio familiarius uti consueverat, cum subterfugiendae conditionis studio divina atque humana omnia sollicitantem viderent: Nullum, inquiunt, o rex, habemus diverticulum: aut aequanimiter suscipienda est conditio quam imposuerint, aut regnum cum magno etiam vitae periculo amittendum. Acie vis confligere, periculumque [1162* 1Kb] armis propulsare; sed qua virtute, putas, is miles hostem congressus [Col. 1152C] proteret, qui modo ad recensendum exercitum nomen dare jussus, nec castris quidem exire voluit [1163 1Kb] ? Parvulo intervallo abest hostium infinitus exercitus; sed cunctis hostibus plus tibi formidandi sunt hi [1164 1Kb] qui lateri tuo familiariter obversantur, qui interim tibi simulata fide blanda loquuntur, quamdiu eos quibus se sacramento obligaverunt [1165 1Kb] praelio lacessere non coguntur. Quod si classica insonuerint, et pressius posito pede aut [1166 1Kb] feriri aut ferire angustia loci coartabuntur, nimirum aut dicto citius diffugient, aut te deserto ad partes hostium transibunt. Unde satius [1167 1Kb] fuerat Wormaciam [1168 1Kb] non excedere, quam, in extremum discrimen progressum, fidei principum tam iniquo tempore experimentum quaerere. Unum tamen patet incisae [1169 1Kb] spei et undique [Col. 1152D] impeditis rebus effugium, si facturum te quae postularis incunctanter promittas. Ita et juveniliter exultantium hostium ferocitatem eludere, et periculum, quod faucibus urget, evadere, et regnum deinceps, sopitis in perpetuum cunctis simultatibus, poteris obtinere. Tum [1170 1Kb] ille non tam ratione victus quam necessitate, cum omnia prius incassum pertemptasset diverticula, tandem, accitis ad [1171 1Kb] concilium principibus, permisit [1172 1Kb] , ut pro suo arbitratu tantos motus componerent; promittens se indubitata [Col. 1153A] fide omnibus [1173 1Kb] annuere, quae ipsi conficiendis tantis rebus competere judicassent. At illi responderunt [1174 1Kb] non aliam prorsus patere viam subterfugiendi, quod stricto [1175 1Kb] jam mucrone comminus intentaretur, praelii, quam ut faceret quae Saxones postulassent. Quod cum sub testificatione nominis Christi spopondisset, profecti sunt ad eos 15 episcopi [(337) 1Kb] et quicquid principum in castris erat, referre illis regis voluntatem. Multae ibi dictae sententiae, multa sunt conquisita argumenta, cum propter suspectam regis ferocitatem et saepenumero spectatam fidem nulla Saxonibus viderentur satis tuta consilia. In longum protracta [1176 1Kb] deliberatione, ad ultimum hoc pacto recuperandae paci consenserunt [1177 1Kb] , ut, si quando rex, acceptae laesionis memor, [Col. 1153B] sententiam revocare, aut aliquid eorum quae modo, suprema necessitate compulsus, statuisset, in irritum ducere conaretur, omnes, eodem quo nunc sacramento obstricti, arma repeterent, injuriae obviam irent, et, tamquam evidentis perjurii reum, cunctis regni principibus suffragium ferentibus, de regno proturbarent. In haec verba omnes ut erant conglobato agmine ad videndam faciem regis processerunt, ipso die purificationis sanctae Mariae (Febr. 2), praeeuntibus his qui reparandae pacis mediatores fuerant episcopis et aliis principibus. Quos ille venientes honorifice suscepit [1178 1Kb] , osculum praebuit, et pacis conditiones, quas per internuncios significaverat, vivae vocis auctoritate roboravit.

[Col. 1153C] Ita compositis omnibus ex sententia, his qui partes suas impensius curaverant dona juxta magnificentiam regiam largitus est, dimissisque singulis in locum suum, ipse junctus Saxonibus Goslariam perrexit. Destinatis etiam circumquaque nunciis mandavit ut ab oppugnatione castellorum exercitus abduceretur, et hi qui in castellis erant nihil deinceps hostile in provinciales facerent, sed ubi primum cibaria, quae in [1179 1Kb] diutinam belli administrationem affatim congesta fuerant, consumpsissent, ipsa castella provincialibus traderent funditus diruenda. Nec Saxones magnopere curabant has inducias, quamvis non minimum haberent suspectas, cum in potestatem suam redactum scirent communi sententiae non posse refragari. Igitur cum venisset [Col. 1153D] Goslariam, juvenes qui in Hartesburg fuerant, quique propter res bene gestas in magna apud eum admiratione habebantur, vehementer improbabant conventionem pacis, et quia, secundum prophetam, [1180 1Kb] dolus directus fuerat in manibus eorum (Dan. [Col. 1154A] VIII, 25), multa et supra mensuram suam magnifica ei promittebant de viribus suis, si in procinctu perstitisset. Ostentabant etiam ad experimentum virtutis suae titulos [(338) 1Kb] interfectorum Goslariensium, dispositos per omne illud spacium quod a Goslaria usque in Hartesburg duobus ferme milibus [1181 1Kb] interjacet. Haec [1182 1Kb] audiendo, malis assuctus animus et per aetatem gloriae militaris avidus paulatim reformabatur ad ingenium suum atque ad [1183 1Kb] rigorem pristinum, factique jam non [1184 1Kb] mediocriter poenitebat. Cumque a Saxonibus promissa sua reposceretur [1185 1Kb] , coepit rursum callidis responsionibus tergiversari, et petere ut ad conventum principum regni communemque audientiam res integra differretur, quatenus eorum judicio de singulis, [Col. 1154B] quod honori, quod utilitati rei publicae conduceret [1186 1Kb] , statueretur. Illis annuentibus, praecepit ut 6. Idus Martii (Mart. 10) principes de toto regno Goslariam convenirent.

Statuto die ceterorum principum nullus eo venit Saxones et Thuringi cum infinita multitudine de tota Saxonia et Thuringia, sacramento evocati, aderant, et haut procul a Goslaria castra metati, legatos ad regem miserunt, agere cum eo de conditionibus quibus inter se et eum pax convenisset. Triduo integro (Mart. 12) et hi, modo supplicando, modo terrorem bellicum intentando [1187 1Kb] , acriter instabant, et ille sedulitatem instantium lubricis responsionibus eludere conabatur, et modo de absentia [Col. 1154C] principum causabatur, ad quorum judicium ea res potissimum spectaret, modo obnixe flagitabat ut, ceteris omnibus juxta condictum manentibus, sola castella, quae summis impensis ad munimentum [1188 1Kb] regni extruxisset, sibi condonarentur. His scilicet salvis, facilem ducebat ceterarum rerum jacturam, eo quod speraret se in his, utcumque res cecidissent, semper refugium habiturum, et perpetuas a Saxonibus ejus [1189 1Kb] quam nunc intulissent contumeliae poenas exacturum. Jamque, spretis legatorum supplicationibus, reprobatis familiarium suorum consiliis, fixus obstinatusque persistebat in proposito, cum subito nunciatur quod Saxones, omissis [1190 1Kb] internunciis per quos antehac res agebatur, armati instructique ad palatium tenderent, [Col. 1154D] nec jam promissa reposcere, sed ei valefacto, regem, quem deinceps belli ducem habeant, constituere vellent. Praeterea archiepiscopus Premensis, episcopus Citicensis, episcopus Osenbruggensis, et ceteri, qui propter impensius studium partium ejus [Col. 1155A] [1191 1Kb] Saxonia effugati, possessionibus nudati, pluribus ignominiis deformati fuerant, unanimiter circumsteterunt eum, per Deum obsecrantes ut, si minus propriae, saltem eorum calamitatis misereretur, qui, propriis sedibus odio nominis ejus expulsi, anno jam ferme integro per omnes miserias vitam traxissent; fidem se ei in adversis [1192 1Kb] intemeratam servasse, et quaecumque praeter voluntatem accidissent, communicato labore tolerasse; nunc, quoniam Deus tantas rerum procellas benigna vice in sedem reduxisset [(339) 1Kb] , gauderet sorte sua [(340) 1Kb] , et ne deinceps tale naufragium incideret, tuta nunc statione locatus provideret. Quod si res tranquillas et propicia Divinitate jam ad honorem ejus ex sententia compositas rursus interturbare atque implicare [Col. 1155B] vellet, quos exitus habiturus esset, ipse prospiceret; se superioribus malis jam usque ad extremam lassitudinem defatigatos, necessario deinceps loco et tempori concessuros, et genti suae, ne denuo patria expellantur, obnoxios futuros. Inter haec verba cum Saxones jam armata multitudine atrium palatii replesse [1193 1Kb] et ad vim faciendam paratos inconditis motibus perstrepere cerneret, tandem ancipiti periculo permotus, consensit ut duci Ottoni, ducatum Bajoariae reposcenti, intra [1194 1Kb] anni spacium juxta principum jurisdictionem satisfaceret, castella vero sua omnia sine dilatione destrueret, sed ea conditione ut Saxones et Thuringi sua quoque castella, quae tempore regni ejus extructa fuissent, pari modo [Col. 1155C] diruerent, cetera etiam omnia, quae in Gerstungun [1195 1Kb] pollicitus fuerat, fide integra exsolverentur [1196 1Kb] . Nec perficiendis quae promiserat improbitas Saxonum ullas indulsit inducias. Unde continuo missis circumquaque nunciis, Vokenrot [1197 1Kb] et Spatenberg et cetera castella, de quibus quaestio promulgata fuerat, succendi ac penitus dirui fecit. In Hartesburg muri tantum sunt diruti, quantum ad infirmandam munitionem difficultatemque loci [1198 1Kb] adimendam sufficeret. Ceteris aedificiis status mansit incolumis, eo quod ecclesia illic constructa et canonicorum congregationi instituendae locus attitulatus fuisset. Ita pacatis Saxonibus, rex Goslaria decedens, Wormaciam abiit, ibique totam quadragesimam (Mart. April.), ab omni deinceps belli [Col. 1155D] apparatu feriatus, exegit.

Porro vulgus Saxoniae, id potissimum quod contiguas castello Hartesburg villulas incolebat, vehementer offenderat, quod in Hartesburg ullae servatae essent reliquiae; nec quicquam tantis laboribus [Col. 1156A] actum putabant, stante atque incolumi castello, quod omnium cladium quas acceperant caput principiumque extitisset, et quod circumjacentis regionis opulentissimas quondam villas nunc in horrorem vastamque solitudinem redegisset; non detulisse regem cultui divino, sed sub praetextu religionis crudelitatis suae patrocinium [1199 1Kb] quaesisse, ut scilicet, instaurato post modicum bello, cum haec ira Saxonibus deferbuisset, locum habeat [1200 1Kb] ubi milites suos rursus ad eversionem Saxoniae tuto emittat, tuto recipiat, et tunc tanto victis incumbat infestior, quanto nunc discedat Saxonum laetis successibus efferatior. Haec vicissim intemperatis clamoribus serendo, in magnam se ferocitatem inflammarunt [1201 1Kb] . Igitur tercio die [(341) 1Kb] postquam rex [Col. 1156B] abscesserat [1202 1Kb] , insciis inconsultisque principibus, facto grege in Hartesburg irruunt, quod residuum erat murorum a fundamento dejiciunt, lapides longe lateque dispergunt. Ceteris aedificiis, quae indulgentia principum integra servaverat, idem faciunt, ecclesiam, quae [1203 1Kb] accelerandi operis studio interim lignis elegantissime constructa fuerat, incendunt [1204 1Kb] , thesauros diruunt, altaria confringunt. Postremo, ne qua regi instaurandi castelli occasio reliqua esset, filium ejus et fratrem, quos ille ad gratificandum popularibus locum ibi tumulaverat, effodiunt, aguntque omnia, quantum possunt, ne administrando bello deinceps mons complanatus ullam praestare possit [1205 1Kb] oportunitatem. Reliquias sanctorum, [Col. 1156C] quae effractis altaribus erutae fuerant, et effossa defunctorum corpora abbas ex vicino coenobio [(342) 1Kb] , oportune superveniens, furenti vulgo eripuit atque in suum monasterium cum honore transvexit.

Perlatus ad principes Saxoniae rumor admissi facinoris grandi eos formidine perculit, ne rex, tanta injuria exacerbatus, causaretur ab ipsis foedus esse violatum, et justam exinde occasionem instaurandi belli nactus, cunctas adversus eos regni vires concitaret. Id consulto praevenire cupientes, graviter in eos qui tale flagitium admiserant animadvertunt [1206 1Kb] . Deinde legatos ad regem mittunt, obsecrantes per Deum ut se habeat excusatos; nec conscios se tanti sceleris nec incentores extitisse, patratumque [Col. 1156D] non secus quam ipsum graviter et iniquo animo ferre; quod si minus fidei habeat negantibus, paratos se quovis genere satisfactionis dictis fidem facere et violatae pacis a se suspicionem amovere. Ille vehementer efferatus, quod dolorem pristinum, [Col. 1157A] qui necdum in cicatricem cutem obduxisset, recentibus injuriis exulcerassent: Quandoquidem, inquit, nec forenses leges contra violentiam Saxonum quicquam proficiunt, nec injurias meas, desertus a milite, armis persequi [1207 1Kb] valeo: ad leges ecclesiasticas, jam necessitate coactus, confugiam, et ubi humana cessant auxilia, divinam opem implorabo. Protinus legatos Romam misit, sedem apostolicam contra eos [1208 1Kb] interpellare, qui ecclesiam incendissent, altaria confregissent, sepulchra violassent, et odio viventis in sepultos cineres barbara crudelitate debachati fuissent. Pascha [1209 1Kb] Babenberg celebravit (April. 20), erantque cum eo archiepiscopus Mogontinus, dux Carentinorum Bertoldus, et alii quam plures ex his qui bello Saxonico ab eo defecerant. [Col. 1157B] Cum enim crimen rebellionis Saxonibus donasset, aliis regni principibus, qui conjurationis socii fuerant, quod juste succenseret, non habebat.

Ipso tempore Coloniae res accidit digna omnium honorum miseratione et lacrimis, incertum levitate vulgi an factione eorum qui vicem regis in archiepiscopum ulcisci cupiebant. Id magis venit in suspicionem, quod, cum celebre apud omnes esset nomen Wormaciensium pro eo quod regi [1210 1Kb] fidem in adversis servassent et episcopum rebellare temptantem civitate expulissent, Colonienses pessimum exemplum aemulati, suam quoque devotionem insigni aliquo facinore regi gratificare vellent. Ad [1211 1Kb] patrandum quod nefarie machinabantur, casus idoneam [Col. 1157C] attulit occasionem. Archiepiscopus pascha Coloniae celebravit, eratque cum eo episcopus Mimigardefurdensis [1212 1Kb] , ad communicanda tantae solemnitatis gaudia familiaris amicitiae obtentu evocatus. Cumque, exactis ex parte feriis paschalibus (April. 23), abscedere pararet, hi qui archiepiscopi domestica [1213 1Kb] negotia curabant jubentur ad evectionem ejus navem [1214 1Kb] idoneam providere. Lustratis perspectisque [1215 1Kb] omnibus, unam mereatoris cujusdam praedivitis navim, quia in eos usus competens videbatur, occupant, eamque in ministerium archiepiscopi, ejectis mercibus quas habebat, ocius expediri jubent. Negantibus famulis [1216 1Kb] qui navim servandam susceperant, vim, nisi mature [1217 1Kb] jussa capessant, minitantur. Illi quantum poterant citato [Col. 1157D] cursu ad dominum navis rem deferunt, et quid facto opus sit, consulunt. Habebat ille filium adulta aetate non minus audacia quam viribus excellentem, et tum propter generis affinitatem tum ob merita [Col. 1158A] sua primoribus civitatis maxime [1218 1Kb] carum et acceptum. Is, assumptis famulis suis et juvenibus ex civitate, quantos in ea trepidatione in auxilium suum consciscere potuit, concitus ad navem [1219 1Kb] evolat, et ministros archiepiscopi, acriter ut navis exoccuparetur insistentes, cum injuria proturbat. Dehinc advocatum urbis [(343) 1Kb] , in idem opus succedentem tumultusque instaurantem, simili constantia repellit, fundit et fugat. Jamque et his et illi, sui singulis [1220 1Kb] amici armati subsidio accurrunt, et ad magnum [1221 1Kb] discrimen pugnamque ancipitem res spectare videbatur. Perlato nuncio ad archiepiscopum, quod atrocissima seditione confunderetur civitas, misit festinanter ad sedandos motus populi, irarumque plenus minabatur se [Col. 1158B] proxima sessione seditiosos juvenes merita poena coherciturum. Erat quippe vir omni genere virtutum florentissimus et in causis tam rei publicae quam ecclesiae Dei spectatae saepius [1222 1Kb] probitatis; sed unum in tantis virtutibus vicium tamquam tenuis in pulcherrimo corpore naevus [1223 1Kb] [(344) 1Kb] apparebat, quod, dum ira incanduisset, linguae non satis moderari poterat, sed in omnes sine personarum acceptione rixas et convicia amarissima rotabat. Hoc in se, cum iram paululum digessisset, vehementer et ipse reprehendebat. Vix ad modicum dirempta [1224 1Kb] est concertatio. Sed ferox animis et elatus primo successu juvenis non cessabat interturbare omnia, percurrensque civitatem, varios sermones [Col. 1158C] per populum serebat [1225 1Kb] de insolentia et austeritate archiepiscopi, qui totiens injusta praeciperet, totiens innocentibus sua adimeret, totiens honestissimos cives procacissimis verbis incesseret. Nec difficile fuit, id hominum genus in omne quod velles, tamquam folium quod vento rapitur, transformare, quippe qui ab ineunte aetate inter urbanas delicias educati, nullam in bellicis [1226 1Kb] rebus experientiam habebant, quique post venditas merces inter vina et epulas de re militari disputare soliti, omnia quae animo occurrissent tam facilia factu quam dictu putabant, exitus rerum metiri nesciebant [1227 1Kb] . Praeterea in mentem veniebat Wormaciensium insigne praeclarumque facinus, quod episcopum suum, insolentius agere incipientem, urbe expulissent, et [Col. 1158D] cum ipsi multitudine opibus armisque instructiores sint, dedignantur [1228 1Kb] , quod inferiores aestimentur audacia, et archiepiscopum, tirannico sibi fastu imperitantem, tam diu muliebriter patiantur. Conferunt [Col. 1159A] primores inepta consilia, saevit vulgus intemperans novarum rerum studio, et per totam civitatem spiritu diabolico raptatum, ad arma conclamat [(345) 1Kb] ; nec jam archiepiscopum urbe expellere sicut Wormacienses, sed per omnes cruciatus trucidare, si copia detur, conspirat [1229 1Kb] . Natalis erat beati Georgii martiris, qui eo anno 4. feria ebdomadae paschalis obvenerat [(346) 1Kb] ; et archiepiscopus, celebrata missarum solemnitate apud Beatum Georgium, cum sermonem faceret ad populum, praesagio quodam futurorum, nescius ipse mali quod imminebat, contestatus fuerat audientibus quod civitas diabolo in potestatem tradita esset et propediem peritura, nisi jamjam impendentem iram Dei per poenitentiam inflectere maturarent. Igitur post meridiem, [Col. 1159B] inclinata jam die in vesperum, cum igni oleum [1230 1Kb] [(347) 1Kb] , iracundiae accessisset ebrietas, ex omnibus partibus urbis ruunt ad curtim archiepiscopi, et eum [1231 1Kb] celebri quodam loco cum episcopo Mimigardefurdensi [1232 1Kb] coenantem adorti, tela contorquent, saxa jaciunt, nonnullos ex assistentibus interficiunt, ceteros plagis et vulneribus confectos in fugam vertunt. Iter haec conspicantur quamplurimi ipsum talium furiarum incentorem demonem [1233 1Kb] praecurrere insanienti populo, galeatum, loricatum igneo mucrone teribiliter fulgurantem, nec ulli quam sibi similiorem. Cumque militari quodam classico cunctantes, ut se in pugnam sequerentur, concitaret, in ipso impetu, quo portarum seras effracturus vociferando irruebat, [Col. 1159C] repetente ex oculis sequentium disparuit (April. 23). Archiepiscopum sui, inter cuneos hostium nubemque jaculorum [(348) 1Kb] vix et aegre expeditum, in templum sancti Petri abripiunt [1234 1Kb] , foresque non modo seris et vectibus, sed admotis etiam magnis molibus obfirmant. Saeviunt foris, et instar inundantis aquae rugiunt vasa diaboli, plena vino furoris Dei, et per omnia episcopii [1235 1Kb] penetralia discurrentes, fores infringunt, thesauros [1236 1Kb] diripiunt, vasa vinaria concidunt, et dum vina in diutinos [1237 1Kb] usus summa ope congesta praecipitantius effundunt, repletum subito cellarium ipsos---quod dictu quoque ridiculum sit---inopinis fluctibus periclitatos pene suffocaverat. Alii, capellam archiepiscopi irrumpentes, altare [1238 1Kb] spoliant, sacra vasa pollutis manibus [Col. 1159D] contrectant, vestimenta pontificalia diripiunt, dumque omnem suppellectilem sacri ministerii curiosa, immo furiosa, diligentia evertunt, reperientes illic [Col. 1160A] quemdam prae timore se in angulo [1239 1Kb] occultantem, et putantes quod archiepiscopus esset, interficiunt, non sine gratulabunda exprobratione [1240 1Kb] , quod petulantissimae linguae tandem aliquando modum imposuerint [1241 1Kb] . Sed, cognito quod decepti similitu dine essent, et archiepiscopus [1242 1Kb] intra [1243 1Kb] templum sancti Petri et loci religione et murorum firmitate se tutaretur, undique conglobati ipsum templum obsident, muros perfringere dedita opera moliuntur, postremo, nisi ocius sibi tradatur archiepiscopus, ignem quoque [1244 1Kb] se [1245 1Kb] adhibituros, minitantur. Tum [1246 1Kb] hi qui intus erant, videntes obstinatos esse ad necem ejus animos populi, nec ebrietate sola, quae tempore digeri solet, sed pertinacibus [1247 1Kb] etiam odiis et frenetico quodam furore [Col. 1160B] homines agitari, suadent ei, ut mutato habitu effugere conetur de ecclesia et fallere obsidentes, hoc facto et sacras aedes incendii [1248 1Kb] et se mortis periculo liberaturus [1249 1Kb] . Oportunum fugae patrocinium tempus pollicebatur. Seditione in mediam noctem protracta, horrebant omnia tenebris et caligine, ut haut facile cuiquam esset vultus occursantium discernere. Angustus aditus patebat de templo in dormitorium, item de dormitorio in atrium domumque canonici cujusdam, adhaerentem muro civitatis. Isque ante paucos dies ortae seditionis impetraverat ab archiepiscopo, Deo ad salutem archiepiscopi hoc ipsum misericorditer providente, ut rupto muro civitatis parvulum sibi posticum facere sineretur. [Col. 1160C] Ibi eductus archiepiscopus, applicitis propere in evectionem ejus et comitum ejus [1250 1Kb] quatuor equis, abiit, opacae noctis tenebris, ne ab obviantibus agnosceretur, commodissime usus; repertoque post modicum episcopo Mimigardefurdensi (April. 24), sociis jam pulchre pro ea tum calamitate constipatus, in locum cui Noussen [1251 1Kb] [(349) 1Kb] nomen est pervenit. Interim hi qui circa templum erant crebris arietum ictibus muros quatiebant, eratque confusa vox tumultuantium et fidem Dei omnipotentis testantium [1252 1Kb] quod non evasurus esset manus suas, non decepturus obsidentium diligentiam, etiamsi in minima terrae reptilia se transfiguraret. Econtra hi qui [1253 1Kb] obsidebantur, nunc supplicando, nunc pollicendo quod diligentissime quaesitum, si inveniretur, [Col. 1160D] ipsis tradituri essent, callide ludebant operam perurgentium, usque quo archiepiscopum longius evectum atque in tuta jam [1254 1Kb] loca progressum esse [Col. 1161A] arbitrarentur. Tum demum reclusis foribus, ipsos ingredi et pro libitu suo quaerere sinunt, adjiciuntque, frustra eum quaeri intra septa templi, quem certo comperissent primo incursu concitatae multitudinis clara adhuc die urbe egressum, jam in longinquas partes transire potuisse; idque magis suspicandum, quod, contractis undique per moram nocturni temporis copus, primo mane ad occupandam armis civitatem sit adventurus. Igitur ingressi, cum omnia templi penetralia diligentius investigando evertissent, vix tandem admissa fide quod falli potuissent, deinceps ab inquisitionis studio ad tuendam urbem animos vertunt, armatamque multitudinem circumquaque per propugnacula dispertiunt. Inter haec arreptum quemdam de turba super [Col. 1161B] portam urbis ad ignominiam archiepiscopi [1255 1Kb] suspendunt; magis in hoc furori [1256 1Kb] suo, quo praecipites raptabantur, satisfacientes, quam quod crimen ullum suspendio dignum misero obtendere possent [1257 1Kb] . Mulierem etiam quandam de summitate murorum praecipitant fractisque cervicibus interficiunt (April. 24, 25); hoc ei crimini [1258 1Kb] dantes, quod homines plerumque magicis artibus dementare infamata fuisset. Sed hoc scelus commodiori [1259 1Kb] tempore et pacatiore animo vindicare debuerant. Induxerant etiam in animum, nisi Deus consulens servis suis breviasset dies amentiae eorum, ut monachos de Sancto Pantaleone [1260 1Kb] omnes trucidarent, pro eo quod, expulsis ab archiepiscopo prioribus monachis, novum illic inusitatumque [1261 1Kb] religionis [Col. 1161C] genus instituissent. Praeterea juvenes impigros, citato quantum possent gradu, ad regem ire jubent, nunciare ei quaegesta fuerant, et suggerere ut quantocius veniat vacantem expulso archiepiscopo civitatem occupare; in eo verti salutem civitatis et ipsius utilitatem maximam, ut grandia molientem de vindicanda injuria sua archiepiscopum anticipare [(350) 1Kb] conetur. Talibus furiis toto triduo agitabantur. Postquam auditum est per provinciam et celebri rumore vulgatum quod Colonienses archiepiscopum, probris [1262 1Kb] et contumeliis affectum, urbe fugassent, exhorruit omnis populus novitatem rei, atrocitatem sceleris, spectaculum humanarum rerum, quod vir tantarum in Christo virtutum tam [Col. 1161D] indigna perpeti Deo aspiciente potuisset. Magna ejus in pauperes liberalitas, multa in divinis rebus devotio, multa in humanis moderatio, vehemens in corrigendis legibus studium, libera in corripiendis qui male agerent severitas omnium ore celebrabantur, earumque rerum commemoratio non minimum [Col. 1162A] ei gratiae apud populares conciliabat. Exclamant omnes ad suam magis injuriam pertinere violatam pontificalis nominis majestatem, et mori sibi satius esse quam ut tantum flagitium suorum temporum inultum patiantur. Igitur per quatuor vel quinque miliaria circumquaque ad arma conclamant; multa hominum milia dicto citius concurrunt, nullo qui per aetatem arma ferre posset tam religiosam militiam detrectante; conglobatique in unum rogant archiepiscopum et cunctantem vi [1263 1Kb] impellunt ut ad recuperandam civitatem quantocius festinet; se pro eo dimicaturos, et, si ea necessitas incumbat, oves pro pastore, filios pro patre libenter mortem excepturos; quod nisi Colonienses maturent venientem suscipere et pro ipsius arbitratu satisfacere [Col. 1162B] offenso, se aut ingesto igne populum [1264 1Kb] cum civitate consumpturos, aut dissipato muro cum super congeriem occisorum in cathedram pontificalem reducturos. Ita archiepiscopus quarto die postquam exierat (April. 26), magno vallatus agmine, ad urbem accessit. Quod ubi Coloniensibus compertum est, et se tantae tamque efferatae multitudinis impetum nec muro nec acie sustinere posse animadvertunt, tum primum furor deflagrare, ebrietas vanescere [1265 1Kb] coepit; magnoque terrore concussi, obviam legatos de pace miserunt, se reos confitentes et omnem quam [1266 1Kb] vita incolumi juberentur poenam pendere paratos. Archiepiscopus digne poenitentibus se veniam non negaturum, respondit. Tum [1267 1Kb] , celebrata [Col. 1162C] missarum solemnitate apud Sanctum Georgium, eos qui pontificem sede propria expulissent, qui ecclesiam homicidio polluissent, qui templum Sancti Petri hostiliter impetissent, qui cetera religionis jura ausu barbaro temerassent, episcopali banno ad satisfactionem vocavit. Protinus omnes nudis pedibus, laneis ad carnem induti, processerunt, vix et aegre impetrata pace multitudinis quae circa episcopum erat, ut hoc toto facere sinerentur. Nam et vehementer ei succensebant, quod, dum immoderatius clementiam ostentando popularis fieri vellet, nefarios homines ad audenda nequiora hujus sceleris impunitate animaret. Archiepiscopus eos postero die ad suscipiendam secundum canonum scita poenitentiam tam immanis flagitii ad Sanctum Petrum [Col. 1162D] praesto esse jubet. Ipse progressus ad Sanctum Gereonem, ibi extra urbem pernoctare statuit; veritusque [1268 1Kb] , quod tradita civitate vis concitatae multitudinis inhiberi non posset, sed partim injuria partim praedae cupidine accensi acerbius saevirent in populum, obnixe rogat provinciales qui secum [Col. 1163A] erant, ut singuli in sua cum pace recederent [1269 1Kb] ; satis se opera eorum usum, et evidens tulisse documentum quid animi oves erga pastorem, filii erga patrem gererent; asperrimam partem negocii multa eorum virtute exactam esse; cetera quae restent facile jam privata ac domestica manu posse confici; proinde, quod bonum felix faustumque esset, abirent in domos suas, hanc reportantes spem, quod hujus beneficii gratia apud eum, seu vivum seu defunctum, perpetuo mansura foret. Hoc vix impetrato, milites suos, quantos ad comprimendos urbanos motus, si qui forte levitate vulgi instaurarentur, sufficere putabat, praecedere in civitatem jubet (April. 26), secuturus ipse proxima luce, cum eorum qui praecessissent diligentia, ne quid forte insidiarum lateret [Col. 1163B] in civitate, praecavisset. Ea nocte sexcenti [1270 1Kb] aut eo amplius mercatores opulentissimi, ex urbe profugi, ad regem se contulerunt, intercessionis ejus opem adversus archiepiscopi [1271 1Kb] saevitiam imploraturi [(351) 1Kb] . Ceteri ingresso archiepiscopo civitatem, et toto triduo juxta condictum expectanti (April. 27-29), minime se praesentaverunt ad proponendum aliquod satisfactionis genus. Unde indignitatem rei non ferentes episcopi milites, inscio, ut plurimi asserunt, atque inconsulto archiepiscopo, arma rapiunt, domos incursant, possessiones diripiunt, occursantes partim sternunt, partim captos in vincula conjiciunt, et prorsus, ut veritati vel coacto [1272 1Kb] assentiamur, multo ferocius quam tanti pontificis [Col. 1163C] existimationi competeret justae ultionis negocium execuntur [1273 1Kb] . Sed gravior morbus acriori indigebat antidoto. Filius supra memorati mercatoris, qui primus seditione inflammaverat populum, et pauci alii luminibus sunt orbati, nonnulli virgis caesi ac detonsi, omnes gravissimo rei familiaris dampno [1274 1Kb] multati atque jusjurandum dare compulsi quod deinceps archiepiscopo civitatem contra omnium hominum violentiam, quantum consilio et armis possent, vindicaturi essent, et eos qui ex urbe profugerant, quoad digne archiepiscopo satisfecissent, semper pro infestissimis hostibus habituri. Ita civitas, paulo ante civibus frequentissima et post Mogontiam caput et princeps Gallicarum urbium, subito pene redacta est in solitudinem; et cujus plateae [Col. 1164A] vix capiebant stipata viantium examina, nunc rarum ostendit hominem, silentio et horrore omnia desiderii quondam ac deliciarum loca possidentibus. Nec futurum hoc dubia significaverant praesagia. Peregrinus quidam ad celebrandam [1275 1Kb] palmarum festivitatem illuc ipso anno devenerat. Is vidit [1276 1Kb] per somnium [1277 1Kb] corvum quendam horrendae magnitudinis per totam volitare Coloniam, et terribiliter crocitando populum, tali spectaculo attonitum, huc et illuc agitare; supervenire post haec [1278 1Kb] virum tam veste quam forma praecellentem, qui et corvum horrifico sonitu perstrepentem urbe expelleret, et populum, mente consternatum jamque [1279 1Kb] extrema omnia formidantem, cassa formidine absolveret. Cumque a circumstantibus interpretationem somnii [Col. 1164B] horrore concussus quaereret audivit, quod civitas propter peccata populi diabolo in potestatem tradita fuisset, sed interventu Georgii [1280 1Kb] martiris liberata, instantis jam atque a Deo praedestinati interitus necessitatem evasisset [1281 1Kb] .

(April. Mai.) Rex, celebrata in [1282 1Kb] Babenberg paschali solemnitate, in Nourenberg [1283 1Kb] perrexit obviam legatis apostolicae sedis [(352) 1Kb] . Erant autem hi: mater ejus imperatrix, episcopus Ostiensis [(353) 1Kb] , episcopus Praenestinus [(354) 1Kb] , episcopus Curiensis [(355) 1Kb] , episcopus Cumensis [(356) 1Kb] , missi a Romano pontifice, componere, si possent, multo jam tempore vacillantem statum Galliarum. Nec tamen cum rege sermonem communicare saepius rogati consenserunt, [Col. 1164C] donec secundum ecclesiasticas leges poenitentiam professus, per judicium eorum anathemate absolveretur, pro eo quod propter venditas ecclesiasticas dignitates simoniacae hereseos insimulatus fuisset apud sedem apostolicam. Itaque petierunt verbis Romani pontificis, ut sinodum tenere intra [1284 1Kb] Gallias pace episcoporum sinerentur. Vehementer hoc [1285 1Kb] abnuerunt omnes episcopi tanquam inusitatum longeque a suis rationibus alienum, nec se hujus auctoritatis privilegium ulli alii praeterquam ipsi Romano pontifici umquam delaturos affirmabant [(357) 1Kb] . Siquidem intenderat Romanus pontifex ut omnes episcopos et abbates, qui sacros gradus precio redemissent, discussione habita, deponeret; jamque hac de causa Babenbergensem episcopum et alios [Col. 1165A] nonnullos ab omni divino officio suspenderat, donec coram venientes inustum sibi crimen hereseos digna satisfactione purgarent. Et rex quidem cupide [hoc [1286 1Kb] ] volebat odio Wormaciensis episcopi et quorundam aliorum, qui cum bello Saxonico offenderant; quos hac calumpnia involvendos et dignitatis suae detrimenta passuros, spe certissima praesumpserat. Sed quia per legatos res tanta confici posse desperabatur, consulto in audientiam ipsius Romani pontificis dilata est.

Rex, dimissis legatis, non solemni more indictam expeditionem, sed repentino ac tumultuario milite [(358) 1Kb] collectum exercitum ducere [parabat [1287 1Kb] ] in Ungariam, comperto quod Salomon rex Ungariorum a Joiade, Beli filio, bello [1288 1Kb] impetitus [1289 1Kb] et [Col. 1165B] tribus jam praeliis victus, amisso exercitu. vix de regno effugisset. Ut ejus miseriae subveniret, et affinitati praestabat, quam tradita illi [1290 1Kb] in conjugium sorore sua contraxerat, et utilitatibus propriis, quia magnam ei partem regni sui pollicitus fuerat, si ejus beneficio [1291 1Kb] expugnatis hostibus in regnum restitueretur. Cumque Ratisponam venisset. insecuta est eum legatio familiarium ejus, nunciantium quod Willehelmus cognomento Bostar [(359) 1Kb] rex Anglorum, ab [1292 1Kb] archiepiscopo Coloniensi vana pollicitatione illectus, cum magno exercitu adventaret, regni sedem Aquisgrani occupare paratus. Territus rex tam atroci nuncio, ac privatae rei curam externis negociis antehabendam ratus, omissa [1293 1Kb] in Ungariam expeditione, [Col. 1165C] ad Renum concitus remeavit. Pentecosten Mogontiae celebravit (Jun. 8), splendide ac populariter ab archiepiscopo Mogontiacensi acceptus atque habitus. Inde cum Coloniam ire instituisset, multum spirans irarum et comminationis in archiepiscopum Coloniensem, ille, missis in occursum ejus nunciis, mandavit falsam omnino ac scenicis figmentis similem esse fabulam quam in eum aemuli sui composuissent, hi nimirum qui eum paulo ante urbe expulissent, et nunc ad opprimendum eum, quoniam armis non possent, mendaciis grassarentur; se non ita rationis expertem vel communis commodi negligentem esse, ut in ultionem privatae injuriae patriam suam barbaris prodere velit, nec ea levitate a puero vitam [1294 1Kb] instituisse, ut quisquam sanum aliquid sapiens [Col. 1165D] tam inepta de se suspicari possit [1295 1Kb] . Impetrata per legatos coram veniendi copia, in Andernachin [1296 1Kb] regi occurrit. Cumque rex de his quae compererat [1297 1Kb] [Col. 1166A] severissime quaestionem promulgaret, proditae qui dem rei publicae crimen, quod objiciebatur, sacramento purgavit. Cetera quae delata fuerant, ait rex se veteri amicitiae ac pontificali nomini [1298 1Kb] condonare, nec pro jure suo expostulare velle. Ita non extincto sed interim cohibito furore, Coloniam processit. Ibi postero die ad judicandum populo assedit, sperans, per accusationem [1299 1Kb] eorum quos archiepiscopus propter injurias suas [1300 1Kb] poena affecerat, occasionem sibi futuram, ut eum, seditione concitata, rursus civitate exturbaret, vel propter oppressos per calumpniam innocentes saltem reum majestatis faceret. Sed ille omnes accusationum [1301 1Kb] strophas [(360) 1Kb] responsi veritate [1302 1Kb] ac sententiarum gravitate tamquam aranearum telas dirupit [1303 1Kb] . Postquam [Col. 1166B] rex innocentia [1304 1Kb] ejus ac vitae integritate consiliis quoque omnia septa vidit, nec ullum patere locum calumpniae, ad aliud se vertit genus injuriarum. Exegit ab eo, non precibus quidem ut oportuit, sed imperiosa quadam auctoritate, ut Coloniensibus admissae in se temeritatis veniam daret, excommunicatosque ecclesiae reconciliaret; praeterea ut, ad firmamentum conservandae erga se in perpetuum fidei, sex sibi ex militibus suis obsides daret. Utrumque ille cum magna constantia negavit: obsides quidem, quod nullus regum priorum tale quid ab aliquo praecessore [1305 1Kb] suo postulasset; excommunicatorum [1306 1Kb] autem reconciliationem, quod sine digna poenitentiae satisfactione excommunicatos in ecclesiam recipi leges ecclesiasticae [Col. 1166C] vetarent. Imminebat ille vehementer, comminans omnia se incommoda [1307 1Kb] illaturum, et cuncta quae illius sint ferro et igne demoliturum. Perstabat hic fixus in proposito, dicens se mori [1308 1Kb] quidem paratum, si ipse cum Coloniensibus conspirasset ad eum interficiendum, sed numquam retinendae vitae studio ab jure [1309 1Kb] ad injuriam declinaturum. Diu anceps erat pugna, et utrorumque milites magna concusserat sollicitudo expectatione tam tristis spectaculi. Tandem evictus rex ab his quorum consiliis plurimum tribuebat, flexit sententiam, et ait malle se cum eo beneficiis certare quam maleficiis, et, si eum fidum sibi devotumque in causis rei publicae experiretur, primum deinceps inter amicos habiturum. Hoc modo reconciliatus archiepiscopo, [Col. 1166D] Aquasgrani [1310 1Kb] perrexit, et adversus ea quae de irruptione barbarorum fama vulgaverat, eam regni partem, quantum poterat, communivit [1311 1Kb] .

[Col. 1167A] Ruothardus [1312 1Kb] , abbas Herveldensis monasterii, 5 Idus Junii decessit, vir in sacris Scripturis adprime eruditus et sic ad loquendum [1313 1Kb] expeditus, ut nemo illa aetate verbum Dei copiosius, nemo subtilius, nemo elegantius tractaret. Alias in observatione sanctae regulae paululum quam mores et tempora expeterent remissior erat. Is miro judicio Dei. qui quos diligit corripit, et flagellat omnem filium quem recipit (Hebr. XII, 6), ante diem mortis suae sensu defecit, et per continuos duos annos et sex menses frenesi pariter et epilempsi [1314 1Kb] gravissime vexabatur. Defunctus est autem anno [1315 1Kb] integro et sex mensibus exactis posteaquam abbatia se abdicaverat. Quod tamen factum adeo poenitens deflebat, quotiens a stupore atque hebetudine mentis paululum [Col. 1167B] respiraverat, ut ambiguum esset, morbo [1316 1Kb] an moerore gravius acerbiusque tabesceret.

Mediante Julio regressum regem de Luteringia [1317 1Kb] Wormaciam iterum adierunt legati regis Ungariorum, orantes obnixe ut, memor affinitatis, memor actae simul a puero aetatis, maturius [1318 1Kb] subveniret expulso. Et, quia preces tardius movebant privatis occupationibus intentum, datis 12 obsidibus fidem [1319 1Kb] ei firmabant [1320 1Kb] quod, si ejus beneficio in regnum restitueretur, deinceps ei tributarius dictoque obtemperans foret, et sex ei munitissimas Ungariae civitates in argumentum numquam irrumpendae fidei traderet. Hac mercede redemptus, ilico, missis circumquaque nunciis, principes in expeditionem solemni [Col. 1167C] indictione evocavit. Sed alii temporis angustias, alii rei familiaris inopiam, plerique quod opes suae bello Saxonico nimium attritae fuissent, item alii aliud excusationis genus obtendentes, omnes pariter militiam detrectabant. Ipse tamen, ne tantum rei publicae commodum, casu [1321 1Kb] oblatum, sua ignavia corrumperetur, gregario [(361) 1Kb] tantum ac privato milite contentus, infesto exercitu ingressus est Ungariam, et nonnullas ejus regiones hostiliter peragravit. Porro Joas, qui Ungariam occupaverat, comperto ejus adventu, summa industria id operam dedit ut, in locis in quibus irruptio hostium timebatur, nihil homines alimentorum, nihil animalia pabulorum reperirent, et sic ipse cum omnibus [1322 1Kb] in quandam insulam, propter locorum difficultatem [Col. 1167D] omnino hostibus inaccessibilem, se contulit. Exercitus regis, qui ad tanti [1323 1Kb] belli administrationem nihil sumptuum praeparaverat, gravissima statim laborabat inedia, adeo ut homines plerosque, animalia pene omnia brevi pestilentia et fames consumerent. [Col. 1168A] Qua [1324 1Kb] necessitate compulsus rex, nullo insigni facinore perpetrato, Ungaria excessit, et post festum sancti Michaelis Wormaciam reversus (Octbr.), ordinatis ibi pro tempore et copia regni negociis, Ratisponam rediit; dispositum habens, id quod reliquum erat temporis usque ad nativitatem Domini in peragrandis [1325 1Kb] Bajoariae atque Alemanniae [1326 1Kb] civitatibus insumere.

Hildebrandus papa, cum episcopis Italiae conveniens jam frequentibus sinodis, decreverat ut secundum instituta antiquorum canonum [(362) 1Kb] presbiteri uxores non habeant, habentes aut [1327 1Kb] dimittant aut deponantur, nec quisquam omnino ad sacerdotium admittatur, qui non in perpetuum continentiam vitamque coelibem profiteatur. Hoc decreto [Col. 1168B] per totam Italiam promulgato, crebras litteras ad episcopos Galliarum transmittebat, praecipiens ut ipsi quoque in suis ecclesiis similiter facerent, atque a contubernio sacerdotum omnes omnino feminas perpetuo anathemate resecarent. Adversus hoc decretum protinus vehementer infremuit tota [1328 1Kb] factio clericorum; hominem plane hereticum et vesani dogmatis esse clamitans, qui oblitus sermonis Domini, quo ait: Non omnes capiunt hoc verbum; qui potest capere, capiat (Matth. XIX, 11, 12); et Apostolus: Qui se non continet, nubat; melius est enim nubere quam uri (I Cor. VII, 9), violenta exactione homines vivere cogeret ritu angelorum, et dum consuetum cursum naturae negaret, fornicationi et [Col. 1168C] immunditiae frena laxaret; quod si pergeret sententiam confirmare, malle se sacerdotium quam conjugium deserere, et tunc visurum eum, cui homines sorderent, unde gubernandis per ecclesiam Dei plebibus angelos comparaturus esset. Nihilominus ille instabat. et assiduis legationibus episcopos omnes socordiae ac desidiae arguebat, et nisi ocius injunctum sibi negocium exequerentur, apostolica se censura in eos animadversurum comminabatur. Archiepiscopus Mogontinus sciens non parvo constare operam hanc ut tanto tempore inolitam consuetudinem revelleret [1329 1Kb] , atque ad rudimenta nascentis ecclesiae senescentem jam [1330 1Kb] mundum reformaret, moderatius agebat cum eis; et primo eis in dimidium annum inducias et deliberandi copiam [Col. 1168D] dedit, hortans eos ut, quod necessario faciendum sit, sponte faciant, et tam sibi quam Romano pontifici necessitatem adimant aliquid in eos quod secus sit decernendi. Ad ultimum congregata sinodo in Erphesfurt [1331 1Kb] [(363) 1Kb] mense Octobri pressius jam [Col. 1169A] imminebat, ut, relegata omni tergiversatione, in praesentiarum aut conjugium abjurarent aut sacri altaris ministerio se abdicarent. Multas econtra illi rationes asserebant [1332 1Kb] , quibus instantis perurgentisque improbitatem eludere sententiamque cassare niterentur. Cumque adversus apostolicae sedis auctoritatem, qua se ille ad hanc exactionem praeter voluntatem propriam compulsum obtendebat, nihil argumenta, nihil supplicationes precesque [1333 1Kb] proficerent: egressi tamquam ad consultandum, consilium ineunt ut in sinodum non redeant, sed injussi omnes in domos suas discedant. Nonnulli etiam confusis vocibus clamitabant melius sibi videri ut, in sinodum regressi, ipsum episcopum, priusquam execrabilem adversum [1334 1Kb] eos sententiam promulgaret, [Col. 1169B] cathedra episcopali deturbarent, et merita morte multato, insigne monimentum ad posteros transmitterent, ne quis deinceps successorum ejus talem sacerdotali nomini calumpniam struere temptaret. Cum ad episcopum relatum esset hoc eos machinari, commonitus a suis ut tumultum qui oriebatur matura moderatione praeverteret, misit ad eos foras, rogavitque ut sedato pectore in sinodum regrederentur; se, cum primum oportunitas arrisisset, Romam missurum, et domnum apostolicum, si qua posset ratione, ab hac sententiae austeritate deducturum. Postero die admissis in auditorium [1335 1Kb] communiter laicis et clericis, veterem illam de reddendis decimis querelam replicat [1336 1Kb] , et quasi nihil [Col. 1169C] bello Saxonico, nihil actum sit conditionibus quibus paulo superius in Gerstingun [1337 1Kb] pax convenerat, de integro Thuringos [1338 1Kb] omnes de injusta decimarum retentatione [1339 1Kb] reos addicere molitur, nec recogitat hanc causam originem seminariumque extitisse omnium calamitatum quibus per plures jam annos res publica incommodissime vexabatur. Indigne nimis tulerunt [1340 1Kb] hoc Thuringi, utpote qui propter recentem belli successum tumidos adhuc spiritus gerebant, sibique vanissime [1341 1Kb] persuaserant quod post triumphatum regem et acceptum gustum audaciae eorum, nullus deinceps futurus esset episcopus qui eis aliquam super hac re movere molestiam auderet. Primo tamen temperatis responsionibus ei suggerunt, non alia [1342 1Kb] se ratione [Col. 1169D] in Gerstingun recuperandae paci consensisse, quam ut legitima sua a primis diebus statuta rata [1343 1Kb] sibi [Col. 1170A] in perpetuum atque inconvulsa manerent. Cum haec replicando surdis auribus fabulam narrare [(364) 1Kb] viderentur, subito efferata mente se foras proripiunt, ad arma conclamant, et ad momentum contracta ingenti [1344 1Kb] multitudine, in sinodum prorumpunt; et nisi maturius milites episcopi intercessissent et blandiendo rationemque reddendo potius quam repugnando, quoniam viribus impares erant, ferocientis turbae impetum inhibuissent, in ipsa cathedra episcopali episcopum oppressissent. Ita soluta est sinodus, tam episcopo quam cunctis qui assederant clericis ultima formidine consternatis, et passim per omnes ecclesiae angulos latebras sibi quaerentibus. Statim episcopus ab Erphesfurt [1345 1Kb] discedens, reliquam partem anni usque ad epiphaniam in Heiligenstat [1346 1Kb] [(365) 1Kb] exegit, et [Col. 1170B] per omnes festos dies inter sacra missarum solemnia eos qui sanctam sinodum turbaverant ad poenitentiam sub episcopali banno evocavit [(366) 1Kb] .



MLXXV.

Rex nativitatem Domini Argentorati celebravit. Cumque adessent quam plurimi ex principibus, quos ille dedita opera de toto regno ad diem festum evocaverat, habuit cum eis misterium consilii sui, et eos modis omnibus ad instaurandum bellum Saxonicum sollicitabat. Multa in praesens largiebatur, plura in futurum pollicebatur, nullum postremo vel infimae conditionis, qui modo conficiendis tantis rebus commodus putaretur, relinquebat, quem non dato vicissim et accepto jurejurando fidum sibi et obnoxium [Col. 1170C] faceret; cum ea potissimum pollicitatio omnes ad consentiendum inflecteret, quod sub testificatione jurisjurandi singulis promittebat, si eorum auxilio Saxoniam Thuringiamque recuperasset, quod ipsis utramque provinciam pro arbitratu suo inter [1347 1Kb] se partiendam et perpetuo jure possidendam traditurus esset. Ita ira aestuans, nihil quam sanguinem eorum qui se offenderant malebat. Quod tamen anno [1348 1Kb] integro quam maxime dissimulaverat, adeo ut principes Saxoniae, quotiens ad eum venissent, magnifice susciperet, et ad absentes pacifica saepenumero atque honorifica mandata destinaret.

Paucis post diebus Mogontiam venit (Januar.), ibique occurrit ei Ruzenorum [1349 1Kb] rex, Demetrius [(367) 1Kb] nomine, deferens ei inestimabiles divicias in vasis [Col. 1170D] aureis et argenteis et vestibus [(368) 1Kb] valde preciosis, petiitque ut auxilio sibi foret contra fratrem suum, [Col. 1171A] qui se per vim regno expulisset et regnum tirannica immanitate occupasset. Missus est protinus a rege Burchardus [1350 1Kb] [(369) 1Kb] , Treverensis ecclesiae [1351 1Kb] praepositus, agere cum illo de injuriis quas fratri intulerat, et commonere ut regno, quod injuste [1352 1Kb] invasisset, ultro decederet; alioquin auctoritatem et arma Teutonici regni propediem experturum [1353 1Kb] fore. Is legationi huic propterea oportunus videbatur, quod ille ad quem mittebatur sororem ejus in conjugio habebat, et ipse hac de causa apud regem, ne quid in illum interim gravius decerneretur summis precibus obtinuerat. Ruzenorum rex Dedi [1354 1Kb] marchioni Saxonico, cujus ductu eo advenerat, a rege commissus est servandus, donec legati reverterentur.

[Col. 1171B] His diebus contigit gravi scandalo Babenbergensis ecclesiae statum labefactari. Herimannus episcopus [(370) 1Kb] ecclesiam in honorem [1355 1Kb] beati Jacobi Babenberg foris murum propriis impensis extruxerat, ibique clericos 25, scientia, moribus et canonicae conversationis disciplinis haut obscuros, congregaverat, et eis quae ad victum vestitumque sufficerent affatim providerat. Cumque is quem congregationi praefecerat morbo praeventus diem clausisset extremum, nactus oportunitatem temporis, clericos expulit, et locum ipsum cum omnibus appendiciis suis Egberto [1356 1Kb] abbati de Sancto Michaele tradidit ad [1357 1Kb] instituendum illic ordinem monasticum; non offensus crimine aliquo clericorum, cum, ut dixi, [Col. 1171C] honestissime juxta ecclesiasticas [1358 1Kb] leges vitam instituerent; sed monasticae conversationis munditia delectatus, in toto episcopatu suo, si fieri posset, hanc solam esse vitam cupiebat; zelo quidem Dei, sed non secundum scientiam, sic aemulatus Rachelis pulchritudinem, ut Liae fecunditatem (Gen. XXIX, 17, 31) in thalamum coelestis sponsi non crederet admittendam. Clerici qui expulsi fuerant, graviter ferebant sine causa destitutos se esse stipe [1359 1Kb] ecclesiastica, qua alebantur. Clerici quoque majoris ecclesiae Babenbergensis tam illorum quam suam vicem dolebant, quod scilicet non sine magna sui ordinis injuria [1360 1Kb] tantum episcopus deferret ordini monastico. Igitur junctis [1361 1Kb] precibus adorti [1362 1Kb] sunt eum, obsecrantes per Deum ne his, quibus nullum crimen impingeret, [Col. 1171D] sine legitima discussione et audientia eriperet canonice suscepta ecclesiasticae sustentationis beneficia, nec sineret eos, destitutos spiritualis militiae [Col. 1172A] stipendiis, quibus praeterea nihil amplius esset rei familiaris, probro et ostentui fieri secularibus; episcopatum Babenbergensem paucas habere congregationes clericorum, et ideo non tam monachis sibi opus esse quam clericis, quorum ipsi solatio diebus solemnibus in processionibus, in susceptione hospitum uterentur [1363 1Kb] ; praeterea ecclesiam, quam noviter extruxisset [1364 1Kb] , loco celebri in mediis huc et illuc diversantium turbarum fluctibus sitam, nec a majore ecclesia Babenbergensi plus 30 passibus disparatam, multo clericis oportuniorem esse quam monachis, qui scilicet monachi, cum abhominationes [1365 1Kb] Aegiptiorum immolare jubeantur Domino (Exod. VIII, 26, 27) Deo suo, secerni a multitudine, et, sicut scriptum est, viam trium dierum ire debeant [Col. 1172B] in solitudinem, ne, si ea quae colunt et prima ducunt seculares immolent coram oculis eorum, scandalizati [1366 1Kb] , lapidibus irrisionum suarum obruant et infament sanctam et apostolicam vitam; si Deo familiarius adhaereant monachi tamquam honestior et sublimior portio corporis Christi, non idcirco clericos tamquam membra putrida penitus abscindendos esse ab ecclesia, quia, licet stellae ab stellis differant in claritate, unam tamen coeli faciem decentissime distinguant sua varietate: et licet membra disparia sint et suis singula functa officiis, concordi tamen licet dispari famulatu necessitatem expleant unius ejusdemque corporis. Episcopus nec ratione movebatur nec supplicatione, asserens honorem [Col. 1172C] quem deferret monachis in nullo praejudicare clericis, bona autem quae in usus pauperum proprio labore congessisset, sui juris, sui arbitratus esse, utrum clericis attitularet [(371) 1Kb] an monachis. Clerici et inopia familiari et indignitate rei vehementer exacerbati, regis et omnium principum regni aures cottidiana proclamatione obtundebant [1367 1Kb] [(372) 1Kb] pro injuria sua. Cumque nihil usquam opis [1368 1Kb] , nihil spei esset, versi ad validissimum illud, quod in sancta [1369 1Kb] ecclesia ultimae semper necessitatis unicum esse praesidium consuevit, Romam pergunt, et [1370 1Kb] recitata Romano [1371 1Kb] pontifici per ordinem suae calamitatis historia, apostolicae sedis patrocinium contra tanti calumpniatoris violentiam suppliciter implorant. Adest simul tocius cleri Babenbergensis [Col. 1172D] legatio, querelam ingeminant et Romani pontificis patientiam vehementer incusant, cur ecclesiam Dei tam diu sinat hominis heretici communione [Col. 1173A] [1372 1Kb] maculari; qui non ut pastor per ostium, sed ut fur et latro per simoniacam heresim et ingentium pecuniarum profusionem irrepserit in ovile ovium; qui apud praedecessorem ejus Nicolaum [(373) 1Kb] papam tanti criminis insimulatus, ut dici solet, ignem gladio [(374) 1Kb] , hoc est heresim perjurio purgaverit; qui cathedam episcopalem et sanctae praedicationis ministerium, expers ipse omnino litterarum, contra sacros canones impudenter occupasset; qui ante episcopatum cunctis capitalibus criminibus atque omni proborum genere Mogontinae civitati, in qua nutritus sit, celebrem se spectabilemque fecerit; qui pecuniariam atque usurariam artem, qua a puero sit institutus, postquam coelestium [Col. 1173B] talentorum negociator constitutus sit, multo sollicitius exerceat, ita ut abbatias et ecclesias intra [1373 1Kb] diocesim suam sitas, quas foede comparaverit, foedissime vendat, et familiam [(375) 1Kb] Babenbergensis ecclesiae, paulo ante opulentissimam ac bonis [1374 1Kb] omnibus florentissimam, ad summam redegerit paupertatem (Matth. VII, 15); quia nunc super omnia mala sua, ut in vestimentis ovium liberius lupinam exerceat feritatem et facilius illudat simplicium innocentiae, transfiguratus in angelum lucis angelus satanae (II Cor. XI, 14) clericos absque ulla discussione de ecclesiis suis ejiciat, atque omnibus in quibus possit locis vitam monasticam, non tam amator religionis quam subdolus [1375 1Kb] simulator, instituat. Postremo per Deum omnipotentem exorant [Col. 1173C] ut, tandem aliquando expergefactus, Simon Petrus baculum pastoralis zeli exerat contra lupum improbe rapientem et dispergentem oves (Joan. X, 12) Dei; et Simonem magum (Act. VIII, 9, 18), iterum in ecclesia Dei nummulariorum mensas (Matth. XXI, 12) et aera proponentem, cum pecunia sua mittat in perditionem. Romanus pontifex jam pridem eum a sacri altaris ministerio suspenderat. Praesenti autem relatione efferatus, absque dilatione excommunicavit eum, ea scilicet ex causa quod, de gravissimis criminibus jam olim accusatus et ut causam diceret crebro per biennium Romam evocatus, venire contempsisset. Clericis quoque, qui se per calumpniam expulsos querebantur, ecclesiam suam restitui praecepit, [Col. 1173D] et destinatis ad clerum Babenbergensem litteris mandavit ut se a communione illius abstinerent, contestatus quam sancte, quod, si [1376 1Kb] communionem aliquando, at [1377 1Kb] pontificatum, quem contra ecclesiasticas leges invasisset, numquam deinceps se vivo recepturus foret [(376) 1Kb] . Quod ubi clericis Babenbergensibus legati sui retulerunt, et [Col. 1174A] iram veterem armavit tantae pollicitationis fiducia. Occultata interim apostolicae sedis legatione, mittunt ad episcopum, qui tunc temporis Babenberg consistebat, eique denunciant ut quantocius de urbe discedat; non posse eum ultra sibi episcopum esse, quoniam et episcopatum per simoniacam heresim contra ecclesiasticas sanctiones coemisset, et eum administrare, ignarus omnino litterarum, non posset. Atrocissimae per se legationi adjecta est gravis contumelia. Adolescens quidam ex numero clericorum, et animis ferox et aetate, versiculum brevem ex psalterio proposuit: Hujus, inquit, capituli non misticum sensum, non allegoricam significationem, sed verbum ex verbo fidus interpres si mihi recte explicaveris, ego te omni quaestione liberatum, [Col. 1174B] cunctis criminibus quibus te impetimus, absolutum, dignissimum plane episcopatu pronunciabo. Ille insolita re attonitus, cum quid hoc esset, unde nova haec et inusitata mitium antehac clericorum asperitas procederet, turbulentus sciscitaretur, et dictis atrocibus responsa atrociora redderet, repente in medium procedunt legati sedis apostolicae et, praeter litteras quas manibus praeferunt, viva voce ei ex nomine Romani pontificis denunciant ut nullum deinceps pontificalis officii jus potestatemque habeat, sciatque se apostolicae excommunicationis gladio de corpore universalis ecclesiae praecisum [1378 1Kb] esse, propterea quod objectum sibi crimen simoniacae hereseos, totiens apostolicis epistolis Romam evocatus, purgare distulisset. Praecipiunt etiam clericis [Col. 1174C] Babenbergensibus, ut nullum ultra ei tamquam episcopo honorem reverentiamque deferant, sed ab ejus communione omni modo [1379 1Kb] se abstineant, ne deprehensi tamquam ecclesiasticae sanctionis transgressores, similem cum eo sortiantur [1380 1Kb] excommunicationis vindictam. Ibi primum episcopus circumventum se fraude clericorum suorum advertit. Quibus acriter insistentibus ut quantocius episcopatu abdicatus abscederet, cum nulla ratione satisfacere posset, assererentque sub testificatione nominis divini nullum se in ecclesia opus Dei acturos fore, ipso in ea persistente: incertus contususque animi misit ad episcopum Mogontinum, fidissimum sibi amicum, quem multis saepe beneficiis privatim [Col. 1174D] et publice sibi devinxisset, quique omnium quae in adquirendo vel administrando episcopatu gessisset, conscius sibi particepsque extitisset, rogavitque ut quam citissime veniret, et tumultuantem intestinis simultatibus clerum quoquo posset modo compesceret. Ille nihil moratus affuit, egitque, ut rogabatur, cum clericis, ne, obliti pudoris ac modestiae [Col. 1175A] suae, in episcopum suum, quem propter Deum patris loco venerari debuissent, sine causa exardescerent, cum eos nec dicto nec facto, quod juste in querelam vocare possent, sciens provocasset, vel si quid quod eos laederet forte inscius admisisset, se cognitore atque arbitro paratus esset quovis modo satisfacere offensis; parcerent, si minus ejus innocentiae, at honori atque existimationi propriae, ne ad contempnendos episcopos suos ceteri per orbem terrarum clerici hoc animarentur exemplo, et rebellionis atque contumaciae pestilens hic morbus, sumpto a Babenbergensibus initio [1381 1Kb] , totum inficeret corpus gregis dominici. Nihil illi placationis, nihil laxamenti admittentes, gravissimis eum conviciis confutarunt, justissime [1382 1Kb] dicentes, in eum [Col. 1175B] quoque apostolicae excommunicationis anathema [1383 1Kb] procedere debuisse [1384 1Kb] , qui hominem omnibus probris infamatum et nihil in moribus, nihil in scientia dignum sacerdotio afferentem, per simoniacam heresim episcopum ordinasset; nec ad excusandas accusationes [1385 1Kb] in peccatis obtendere posse ignorantiam, cum actus ejus omnemque vitae institutionem, tamquam qui in laribus suis diu familiarissime observatus sit, optime cognovisset: et omnibus quae in coemendo episcopatu acta sint medius ipse atque intimus interfuisset. Videns archiepiscopus, obstinatos in contentione clericos nulla ratione mitigari [1386 1Kb] posse, ne quid pro amico suo intactum intemptatumque relinqueret, assumpto eo, Romam [Col. 1175C] ire statuit, sperans Romanum pontificem vel pecunia vel supplicatione expugnari posse, ut eum crimine atque anathemate absolveret. Sed inter eundum reputans haut satis [1387 1Kb] tutum esse ut eum, non prius explorato Romani pontificis animo, Romam perduceret, suasit ei, in extrinsecis ecclesiae Babenbergensis possessionibus reditum suum praestolari; et ipse cum paucis, ut instituerat, concitus Romam contendit. Quo dum venisset, vix et aegre ut a Romano pontifice in communionem susciperetur obtinuit, et, qui alienis [1388 1Kb] criminibus patronum se paraverat, ipse de propriis insimulatus, quod Babenbergensem [1389 1Kb] episcopum per simoniacam heresim sciens ordinasset, pene gradus sui periculum incurrerat. Ad ultimum discedenti jussum est [Col. 1175D] ut ab ejus communione omnino [1390 1Kb] abstineret, et [Col. 1176A] promulgatam adversus eum apostolicae excommunicationis sententiam omnibus Teutonici regni principibus notam faceret, et, cum primum conficiendae rei temporis oportunitas arrisisset, alium pro eo Babenbergensibus episcopum ordinaret. Quod ubi Babenbergensi episcopo compertum est, nullam deinceps spem sibi reliquam nisi in clementia Romani pontificis fore ratus, conductis qui causam suam apud sedem apostolicam dicendi arte tuerentur, Romam perrexit. Sed Romani pontificis constantia et invictus adversus avariciam animus omnia excludebat argumenta humanae fallaciae. Multis lacrymis, multis supplicationibus, multis [1391 1Kb] rethorica arte compositis disceptationibus, vix hoc solum obtinuit, ut ea conditione anathemate absolveretur, quatenus, [Col. 1176B] ubi primum [1392 1Kb] in patriam redisset, monasterium ingrederetur, atque ibi deinceps, a cunctis in perpetuum seculi actibus feriatus, scandalizatam sua ambitione Ecclesiam digna satisfactione defleret [(377) 2Kb] . Ita regressus in patriam, cum jussa Romani pontificis retulisset ad milites suos, quibus se multa largitione admodum popularem acceptumque fecerat, vehementer restiterunt [1393 1Kb] , indignissimum fore dicentes et nulla retro majorum memoria in ecclesiis Galliarum hoc accidisse, ut sine publica audientia et canonica discussione, quod nec infimis quidem gradibus competeret, episcopus deponeretur; non hanc privatam illius esse injuriam, ad communem pocius spectare contumeliam omnium, qui tuendae Babenbergensis [Col. 1176C] ecclesiae dignitati operam suam deberent et ejus episcopo sub jurejurando fidem dixissent; et ideo extrema omnia prius se [1394 1Kb] experturos esse, quam servatum ad sua tempora illius ecclesiae honorem sinerent foedissimo hoc exemplo contaminari. His ille promissis animatus, neglecto Romani pontificis decreto, Babenberg rediit, ibique 4 vel 5 ebdomadas commoratus, praeter altaris officium, in ceteris omnibus, quae scilicet ad exteriorem episcopii administrationem pertinebant, nullo modo jure suo cedebat, irritam reputans excommunicationem, quam non canonice in se promulgatam cavillabatur. Quibus diebus in civitate Babenbergensi nullum publice actum est opus Dei, clericis refugientibus atque omnino execrantibus communionem ejus. [Col. 1176D] Ceteram [1395 1Kb] ejus anni partem in extrinsecis [Col. 1177A] Babenbergensis ecclesiae possessionibus, militum suorum praesidio fultus, exegit. Verum neque rex neque episcopus, neque alius quisquam qui sanum saperet, ei communicare volebat.

Rex pascha Wormaciae celebravit (Apr. 5). Quo dum ad salutandum eum quidam ex principibus Saxoniae pergere instituissent, missi obviam eis legati denunciaverunt ut ocius in sua redirent; alioquin haut tuto visuros esse faciem regis, quem post tam graves contumelias digna adhuc satisfactione non placassent [1396 1Kb] . Ibi primo malum, quod cervicibus impendebat, adverterunt. Rex, omnibus quae bello administrando necessaria erant affatim provisis [1397 1Kb] jam et instructis, solemni edicto cunctis qui in regno suo erant expeditionem indixit in Saxoniam; [Col. 1177B] diemque et locum statuit coadunandi exercitus, videlicet 6 Idus Junii, in possessione Herveldensis monasterii in loco [1398 1Kb] qui dicitur Bredingin [1399 1Kb] . Misit etiam legatos ad Saxones, qui tunc ineundi consilii gratia frequentes Goslariam convenerant, dicere eis, memorem se gravium in uriarum, violatae regiae majestatis, et turpis fugae qua extremo in periculo vitae consulere coactus fuisset; nec se cunctis generaliter Saxonibus crimen hoc intendere; paucos fuisse principes, qui imperitam multitudinem et naturali levitate semper novarum rerum avidam hac [1400 1Kb] rabie inflammassent; ab his concitatae seditionis et turbatae rei publicae poenam se, quoniam legibus non potuerit, armata manu [Col. 1177C] exacturum [1401 1Kb] ; proinde rogare se ceteros et sub interminatione gratiae suae [1402 1Kb] praecipere ne hostes publicos armis aut opibus tueantur; si obediant, veniam se eis dare veteris culpae, quod tam inusitati facinoris socii participesque antehac extitissent; sin autem, excusationem deinceps non habituros esse peccati, quod scientes praemonitique admisissent. Ad haec Saxones: Gratissimam [1403 1Kb] , aiebant, habemus legationem; et nisi principes nostri de omnibus quae objiciuntur juxta magnificentiam regiam ei satisfacere spondeant, eos sine mora vel captos et in vincula conjectos [1404 1Kb] ejus examini reservabimus, vel in favillam redactis omnibus quae ad eos pertinent, Saxonia procul effugabimus. Quod si justis et regio nomine dignis conditionibus parati sunt vel [Col. 1177D] objecta purgare vel quae peccaverunt expiare, oramus et per Deum obtestamur ut honori pocius suo quam iracundiae consulat, nec ante publicam principum ceterorum audientiam et legitimam discussionem aliquid in eos, quod se non deceat, decernat; diem pocius statuat, locum designet, copiam det tuto coram [Col. 1178A] veniendi et tuto causam dicendi, ut secundum palatinas leges [(378) 1Kb] justa examinatione habita, vel puniat convictos vel absolvat innocentes. Quod si ira immoderatior nullam admittit satisfactionem, nec alio pacto quam sanguine principum nostrorum restingui poterit, quid prodest ambiguis responsionibus sententias involvere? Extremae [1405 1Kb] impietatis fore judicamus, ut principes nostros deseramus et eos pro nobis jugulandos objiciamus, quos haut dubie scimus nullo privato odio vel gratia, sed sola [1406 1Kb] tuendae salutis nostrae et vindicandae libertatis nostrae causa, contra regem arma sumpsisse. Quapropter id supplices petimus, ut eadem nobis et illis venia coucedatur admissae praesumptionis, aut si nulla supplicationum victima expiari potest quod fecimus, eodem in nos et illos [Col. 1178B] supplicio animadvertatur [1407 1Kb] . Tunc Bucco Halberstatensis episcopus, Wecel [1408 1Kb] archiepiscopus Magadaburgensis, Magnus dux Saxoniae, Otto dux quondam Bajoariae, et ceteri principes quos rex specialiter tam truculenta comminatione impetebat, dixerunt nequaquam se sibi conscios esse quod pacem, quae anno priore in Gerstingun [1409 1Kb] convenerat, facto aliquo vel dicto violassent. Nam si rex instinctu eorum vel consilio factum suspicaretur ut ecclesia in Hartesburc [1410 1Kb] incenderetur, thesauri [1411 1Kb] diriperentur, corpora sepulchris eicerentur, aut aliud aliquid contra statutum illius conventionis perpetraretur: paratos se esse ut quavis [1412 1Kb] conditione, quam modo ceteri principes regni aequam judicassent, [Col. 1178C] crimen refellerent et innocentiam suam assererent; insuper ipsam ecclesiam propriis impensis ambitiosius quam fuerat instaurarent [1413 1Kb] , amplioribus ornamentis excolerent; omnia etiam, quae ineptum vulgus, maligno spiritu suscitatum, ausu nefario infregisset, diripuisset, temerasset, multiplicius restituerent; super haec omnia auri et argenti et praediorum suorum, quantum salvo pudore suo et regni [1414 1Kb] majestate accipere vellet, prompta mente darent, dummodo in gratiam rediret, et gladium, quem in cervices eorum et in eversionem tocius Saxoniae iratus extenderat, placatus remitteret in vaginam. (April. Mai.) Quod si obstinatum adversus omnes preces et supplicationes animum gereret, se deinceps contra eum nec arma laturos nec aciem [Col. 1178D] instructuros, sed nudis pedibus venienti obviam processuros, et sententiam, quamcumque vel iratus dictasset, porrecto jugulo excepturos. In haec verba nuncios regis dimiserunt, et ipsi protinus suos eadem ad eum [1415 1Kb] responsa deferentes destinarunt. Quos ubi rex advenire comperit praecepit ut nulla ratione [Col. 1179A] in conspectum suum admitterentur, mandavitque eis per occultos indices [1416 1Kb] ut quantocius recederent, nec se oculis ejus, cui contumeliam fecissent, sic temere ingererent; alioquin regia censura coherciturum se hostes publicos et insidiatores regni, qui sub praetextu legationis mendacia sua per populum sererent ad sollicitandos animos principum et expeditionem suam impediendam. Ita legati sine effectu reversi sunt. Iterum alios atque alios miserunt; sed eodem omnes rigore obfirmatas contra se tam fores quam aures regias invenerunt. Semel cum unus legatorum, captata loci et temporis oportunitate, se improvisus in conspectum regis proripuisset, et quae in mandatis habebat proloqui coepisset, vix ad primum sermonis exordium dato [Col. 1179B] silentio statim cum gravi indignatione rejectus est, et cum ab Oudalrico [1417 1Kb] , quodam regio satellite, in crastinum servandus abductus vel pocius abreptus fuisset, proximo [1418 1Kb] mane, elusis custodibus, vix vita comite effugit.

Dehinc crebris legationibus adorti ducem Ruodolfum [1419 1Kb] , ducem Berhtoldum [1420 1Kb] , ducem Gozelonem et ceteros principes, quos superiore bello conjurationis socios habuerant, fidem implorant, foederis quod pepigissent [1421 1Kb] [(379) 1Kb] admonent, obtestanturque [1422 1Kb] per Deum, per cujus nomen in unius ejusdemque [1423 1Kb] militiae sacramenta jurassent, ut [1424 1Kb] assint periclitantibus, et sicut prius gerendo bello favorem suum, ita nunc reparandae paci, quoniam [Col. 1179C] eos belli poeniteat, auxilium consiliumque suum non subtrahant. Sed regis prudentia, qua supra [1425 1Kb] aetatem suam mirum in modum callebat, omnia sepserat, omnes vias, omnes aditus obstruxerat. Siquidem a cunctis principibus suis jusjurandum acceperat, quod nullas eorum legationes se inconsulto susciperent, quod eos nec armis publice nec consiliis secreto tutarentur, nec sibi pro eis preces aliquando supplicationesque deferrent, donec se acceptae ab eis ignominiae maculam digna animadversione eluisse [1426 1Kb] ipse judex testisque fateretur. Ita, quocumque intendissent, quamcumque viam pertemptassent, omnia obfirmata, implicata, impedita repererunt.

Exin [1427 1Kb] crebra per Saxoniam Thuringiamque [Col. 1179D] conventicula faciunt, quid [1428 1Kb] facto opus sit consulunt; discussis et eventilatis omnibus quae tanto malo remedium aliquod polliceri videbantur, cum [Col. 1180A] nulla usquam humani auxilii spes eluceret, statuunt unanimiter a Deo sibi deinceps quaerendum esse subsidium, qui solus tam obstinatam regis ferocitatem emollire et rem implicitam expedire queat [1429 1Kb] . Jubent ergo ut per totam Saxoniam et Thuringiam, depositis cultioribus indumentis [1430 1Kb] , sacco et laneis vestiantur [1431 1Kb] , cibo et potu statutis diebus abstineant, sumptus [1432 1Kb] in pauperes pro sua quisque re familiari conferant, et, per ecclesias nudis pedibus discurrentes, Deum communi lamentatione deprecentur ut manum suam, quae [1433 1Kb] , humano ubique cessante adjutorio, sola jam possit opitulari, undique conclusis ad ereptionem eorum extendat. Praeterea placet ut, die quo regis exercitus juxta publicam indictionem in Bredingen [1434 1Kb] coadunandus [1435 1Kb] [Col. 1180B] conveniret, ipsi in loco qui dicitur Lupezen [1436 1Kb] [(380) 1Kb] sex milibus ab eis disparati, castra locarent, et, iterum atque iterum repetitis supplicationibus aures ejus et principum ejus obtundentes, si evincerent, gratias Deo; sin autem, in eodem loco venientem praestolati, collatis signis, aequissimo judici Deo rem committerent.

Superveniunt etiam hinc Luticiorum, hinc Polenorum [1437 1Kb] nuncii, suam utrique operam, socias manus et pares, ad cuncta quae belli artibus transigenda sint, animos pollicentes; et quod parati sint, die quem [1438 1Kb] Saxones designaverint, armatorum copias quam maximas in Saxoniam mittere, vel [1439 1Kb] , si hoc malint, contra Danos [Col. 1180C] et alias gentes quas vulgatum erat ad irruptionem Saxoniae a rege sollicitatas esse, stationes [1440 1Kb] jugesque excubias agant, ut hac parte sollicitudinis exonerent alias occupatos. Hoc nuncio paululum recreatis animis, digressi, quantum temporis supererat usque ad diem coadunandi exercitus, in jejuniis et vigiliis exigunt, ecclesias indefessi obsident, in cinere volutantur et cilicio, noctes perinde ac dies precibus insumunt, nullum postremo religionis genus, quod ad placandum Deum ecclesiastica traditione comparatum sit, praetermittunt. Sed ira Dei, quae in eos exarserat, major erat quam ut lacrimis restingui, hostiis et muneribus mitigari posset [1441 1Kb] .

Rex pentecosten Wormaciae cum paucis celebravit (Mai. 24), principibus in praeparationem militiae [Col. 1180D] singulis privata sollicitudine occupatis. Statuta [1442 1Kb] die venit in Bredingen (Jun.) cum infinita multitudine, planeque omnium unanimi consensu constitit. [Col. 1181A] nulla umquam retro majorum memoria tantum exercitum, tam fortem, tam militariter instructum, in regno Teutonico a quoquam rege contractum fuisse. Quicquid in regno episcoporum erat, quicquid ducum, quicquid comitum, quicquid ecclesiasticarum aut secularium dignitatum, omnes summa vi, summa ope in hoc bellum enisi convenerant. Nemo prorsus, nisi quem forte gravis admodum et omnino inexplicabilis necessitas excusasset, aberat. Episcopus Coloniensis, causatus [1443 1Kb] impium fore si calamitatis quae oppressura esset fratrem suum Magadaburgensem episcopum et consobrinum suum Halberstatensem [1444 1Kb] episcopum, spectator adesset, vacationem impetraverat, haut gravate hoc concedente rege, eo quod post primam defectionem invisum [Col. 1181B] semper eum suspectumque [1445 1Kb] habuisset. Leodiensis [1446 1Kb] episcopus, vir praeter decrepitam aetatem longa etiam aegritudine exhaustus, reginam interim servandam susceperat, et hac occasione ipse quoque militia defungebatur. Uterque tamen milites suos amplissimo numero transmisit. Dux quoque Boemorum aderat, tanto stipatus agmine, ut se solum bello Saxonico sufficere posse, vana spe elusus, arbitraretur. Wideradus abbas Fuldensis, praeter quod ab ineunte aetate uno pede graviter claudicaverat, jam per biennium ita paralisi dissolutus erat, ut nisi baculo aut ministrorum humeris innixus nusquam progredi posset. Eum tamen nec tam molesta valitudo excusare poterat a militia, id potissimum [Col. 1181C] curante rege ut omnium principum suorum titulis ac fascibus quam maxime insignem faceret expeditionem. Cumque ad locum coadunandi exercitus ferventissima aestate vehiculo sedens pergeret, strepitu circumfusae multitudinis et vi concitati pulveris suffocatus, pene spiritum exalaverat. Relatus in monasterium, a stupore quidem mentis post paululum respiravit, nullum tamen ultra verbum proloqui potuit, atque ita deinceps per 6 ebdomadas gravissima corporis molestia decoctus, 17 Kalendas Augusti humanis rebus exemptus est. Vir plane ferventis in Deum fidei, suis tamen omnibus admodum invisus, propterea quod in diebus ejus Fuldense nomen multis calamitatibus vehementer attritum et pene omnino oblitteratum fuisset. Sed ad [Col. 1181D] coeptum, unde digressi sumus, redeamus.

Misssi a rege exploratores speculari exercitum Saxonum [1447 1Kb] , retulerunt eos, multitudine et armis haud impares, cetero belli apparatu etiam superiores esse; opes multas et sufficientes in longum quoque [Col. 1182A] tempus sumptus convexisse; nihil permotos tantorum hostium adventu, in proximo castra locasse; post laborem itineris otioso jam animo, fixis [1448 1Kb] tentoriis, recreando corpori indulgere; hoc statuisse, ut legatos supplices de pace mittant, si non impetrent, aequo certamine adoriantur venientes. Facile et contemptim [1449 1Kb] hoc auditum est ab his qui cum rege erant, passim jactantibus nec ferreas vel [1450 1Kb] adamantinas acies multitudini [1451 1Kb] et virtuti suae inexpugnabiles fore; secum esse militem lectissimum, qui in faciendis stipendiis aetatem exegisset, et quem singuli principes, diligenti delectu [1452 1Kb] habito, de toto orbe exquisissent; illinc vulgus esse ineptum, agriculturae pocius quam militiae assuetum, quod non animo militari sed principum terrore [Col. 1182B] coactum, contra mores et instituta sua in aciem processisset, et ideo non expectaturum ut commisso certamine comminus stricto ense feriret et feriretur, sed ante commissum praelium solo concurrentis exercitu strepitu et clamore terrendum fugandum et fundendum esse [1453 1Kb] . Rex non tam metuebat ne praelio quam ne supplicatione vinceretur, neu principes sui eis bellum inferre irreligiosum [1454 1Kb] ducerent qui se ad quascumque conditiones pacatissimos [1455 1Kb] praeberent, et ignominiae suae vindicta, qua nihil ardentius cupiebat, e manibus sibi raperetur. Hoc praecavens, quam maxime satagebat ut ante exercitus committerent, quam legati Saxonum pacem postulaturi venirent; plurimum in hoc ipsum [Col. 1182C] annitente [1456 1Kb] duce Suevorum Ruodolfo, propterea quod, anno priore regnum affectasse infamatus, suspicionem hanc novis erga regem studiis abstergere cupidissime volebat [(381) 1Kb] .

Profectus rex de Bredingin [1457 1Kb] , die prima venit in Elenen [(382) 1Kb] . Sequenti die praecipitato nimium gradu duorum pene dierum iter confecit [1458 1Kb] , atque in Beringe [(383) 1Kb] castra posuit (Jun. 8), haut multo a Saxonibus intervallo. Jam, fixis [1459 1Kb] tentoriis, singuli quae exhaustis lassitudine corporibus necessaria forent circumquaque dispersi providebant, rex etiam refrigerandi gratia se in lectum reclinaverat, cum subito dux Ruodolfus ingrediens nunciat Saxones brevissimo spacio abesse, et, incertum negligentes an ignaros advenientium hostium, inter epulas [Col. 1182D] et pocula ineptis lascivire lusibus, quasi [1460 1Kb] vel ad punctum temporis inultum habeant quod sumpta contra rem publicam et leges majorum arma sic improbe conspectibus regis [1461 1Kb] invexissent; ignominiam hanc Teutonici regni nullis deinceps seculis [Col. 1183A] abolendam esse; placere sibi, cum adhuc major pars supersit diei, ut acies instruatur, praelium committatur, vel, si praelium detrectantes intra [1462 1Kb] castra se tutentur ipsa castra admoto exercitu expugnentur. Rex ei pronus in terram gratias agit, et hujus beneficii quoad [1463 1Kb] vivat numquam se immemorem futurum, Deo in testimonium ascito, pollicetur. Ita ambo se tentorio proripiunt. Dato ad pugnam signo, ocius omnes assunt; longe lateque [patentes [1464 1Kb] ] campos occupant; singuli duces suas seorsum [1465 1Kb] legiones instruunt. Et quia nec situs loci nec multitudo patiebatur ut uno eodemque tempore omnibus una fieret manus conserendi copia, datum negocium est duci Ruodolfo ut ipse cum suis prima acie confligeret, peculiari scilicet Suevorum [Col. 1183B] privilegio [(384) 2Kb] , quibus ab antiquis jam diebus lege latum est ut in omni expeditione regis Teutonici ipsi exercitum praecedere et primi committere debeant. Ceteris jussum ut, propter [1466 1Kb] assistentes, pugnantibus, prout res [1467 1Kb] posceret, auxilio concurrerent. Rex in quinta erat legione, quam ex lectissimis et erga se admodum spectatae fidei juvenibus stipatam ornatissimamque instituerat [(385) 1Kb] . Ita paulatim servatis ordinibus ad castra Saxonum procedunt [1468 1Kb] .

Saxones, qui sibi stultissime persuaserant spacium illud quo a rege aberant, vix ab equite expedito, nedum ab exercitu sarcinis aliisque impedimentis implicato, uno die transmitti posse, nihil [Col. 1183C] minus quam regem eo die ad se perventurum suspicabantur; ideoque [1469 1Kb] , vana securitate resoluti, omne studium ab armis ad curam corporum verterant; cum repente conspicantur caelum pulvere obtenebratum, exercitum, super arenam maris innumerabilem, totam adjacentis campi latitudinem instar locustarum occupasse, et fere jam emenso [1470 1Kb] quod in medio erat spacio, ad ipsa castra opprimenda, nisi maturent egredi, citato paululum gradu properare. Inopinata re trepidi, et se invicem inertiae, quod hostem non praevidissent, incusantes, protinus sublatis in caelum vocibus conclamant, [Col. 1184A] arma rapiunt, portis prorumpunt. Pauci [1471 1Kb] loricis corpora muniunt, ceteri, dum morarum impatientes ruunt, nec vestes, quibus se paulo ante largiori otio indulgentes exuerant, resumere meminerunt. Nullus alterum cunctantem operitur, sed singuli passim, prout ocius seriusve arma expedierant, accurrunt. Quam plurimi etiam trans fluvium Unstrut longius metati, prius infeliciter gestae rei quam committendi certaminis nuncium acceperunt. Nec legiones ordinare augustia temporis sinebat, nec militem adhortari, nec castra consuetis stationibus munire, nec aliud quicquam facere, quod militaris disciplinae solemnitas exigebat. Repentinus regis adventus omnia praeverterat. Vix tandem ex illa trepidatione resumpto spiritu, cum in globum [Col. 1184B] densissimum tumultuaria se statione stipassent, non expectato signo, ut consuetudo est pugnaturis, equis subdunt calcaria, et summo nisu praecipites feruntur in adversarios, haut procul ab Hohenburg [1472 1Kb] [(386) 1Kb] . Nec impetum sustinere vel ad horam Suevi potuissent, nisi loco motis jamque pedem retro ferentibus dux Welf cum exercitu Bajoarico concurrisset [1473 1Kb] . Prima certaminis procella hastas et lanceas consumpsit; reliquam partem gladiis, qua pugnandi arte [1474 1Kb] plurimum excellit miles Saxonicus, peragunt, praecincti singuli duobus vel tribus gladiis; tantaque vi, tanta ferocitate, tanta feriendi calliditate grassantur, ut hostibus etiam non minus admirationi quam terrori essent. Ibi Ernost [Col. 1184C] marchio Bajoariorum, vir in regno clarissimus et multis saepe adversum Ungarios victoriis insignis, graviter vulneratus est, et, cum in castra semivivus relatus fuisset, postero die expiravit. Ibi Engilbertus comes, ibi duo filii Eberhardi comitis de Ellenburg [(387) 1Kb] , ibi quam plurimi nobiles ex Suevis, quam plurimi ex Bajoariis corruerunt; paucique admodum sine vulneribus praelio excesserunt. Ruodolfus dux multis saepe gladiis impetitus, quamquam tenacissimae loricae praesidio ictus omnes frustraretur, multis tamen ex assidua contusione membrorum affectus est incommodis [(388) 1Kb] . In exercitu Saxonico [Col. 1185A] praeclarissime enituit virtus Ottonis, ducis quondam Bajoariae. Is, fortissimis [1475 1Kb] juvenibus septus, modo in prima acie pugnam lacessere [(389) 1Kb] , ubicumque acrior vis hostium incubuisset comminus adesse, insistentium vultus gladio ferire, per hostiles cuneos quaquaversum viam sibi ferro [1476 1Kb] parare, modo in postremis cessantes adhortari, causae qua arma sumpserant admonere, et ut nunc, quod saepe quam sancte jurassent, libertatem suam manu vindicarent, omnes in commune per Deum obsecrare. Strenue profecto et egregii militis et optimi ducis officio fungebatur [(390) 1Kb] . Protractum a media die usque in horam nonam certamen jam in eo erat ut duo duorum regnorum exercitus, Sueviae et Bajoariae, terga veterent; et regi frequentes nuncii [Col. 1185B] salutem suorum in extremo sitam nunciabant: cum repente ex uno latere Herimannus comes de Glizberg [1477 1Kb] [(391) 1Kb] , ex [1478 1Kb] alio latere Babenbergenses milites signa inferunt. Tum dux Boemorum, tum Gozelo dux Luteringorum [1479 1Kb] , multis prius periclitantium in praelio legationibus et supplicationibus fatigatus, suas uterque copias, incitatis ad cursum equis, immittit. Non ultra Saxones vim multitudinis sustinere poterant; paulatimque cedentes, cum inclinatas jam [1480 1Kb] ad fugam acies dux Otto restituere, obsecrando, increpando, inertiam desidiamque exprobrando, diu multumque conatus fuisset, tandem versis frenis omnes diversas in partes aufugerunt. Tum [1481 1Kb] vero---ut semper in fuga hostium ignavissimis et fortissimis par solet esse audacia, par [Col. 1185C] gloria---omnes in exercitu regis legiones confusis ordinibus, omnes etiam plebei ac rustici, qui castrorum usibus servilem operam dependebant, ocius se ad persequendos fugientes expediunt, equos calcaribus enecant, latissimos campos dicto citius transvolant, obstantia quaeque conculcant, fugientes, cum in castra tamquam illic latibulum habituri se recepissent, captis castris et direptis exagitant; loca omnia per quae fuga est, per miliaria duo vel tria, circumquaque caedibus cruentant, cadaverum acervis exaggerant; et, quia concitatus ungulis equorum pulvis oculis prospectum, rebus discrimen eripuerat, ut haut facile socios ab hostibus visu caligante secernere possent, quam plurimos ex [Col. 1185D] sociis suis, dum hostes arbitrantur, interficiunt. Principes (Jun. 9.) Saxoniae et nobiles, praeter duos mediocri loco natos [(392) 1Kb] omnes vivi integrique [Col. 1186A] evadunt, tum peritia locorum, tum obtenebrati aeris densitate, tum equorum velocitate commodissime usi. Porro in vulgus pedestre, quod, congressis equitibus, adhuc in castris resederat, ita ultra modum omnem modestiamque debachata est hostilis feritas, ut, christianae verecundiae obliti, pecudes sibi, non homines jugulare viderentur. Plurimam etiam partem fluvius Unstrut, dum metu gladii imminentis praecipitantius irruunt, obsorbuit. Caedi nox finem fecit, et quod ultra fluvium persequi fugientes haut satis tutum putaretur. Conversi milites ad spolia diripienda, tantam in castris hostium invenerunt ciborum affluentiam, tantam auri et argenti vestiumque preciosarum multitudinem, ut non ad bellum inferendum, sed ad epulum praebendum [Col. 1186B] regis exercitui et ostentandam opum suarum magnificentiam, occurrisse viderentur

Rex paulo post occasum solis inter faustas, ut solemne est, militum acclamationes in castra revertitur, laetus et aestuans gaudio [1482 1Kb] quod hostes infestissimos insigni victoria subegisset, maxime jactantibus passim militibus quod illos et illos de primis principibus Saxoniae manu propria peremissent. Cumque, ad locum congressionis reversi, alius dominum suum, alius patrem, alius fratrem, alius cognatum, aut alia quavis necessitudine sibi devinctum, in acie corruisse reperissent: laetitia omnis in moerorem, cantus versus est in vocem flentium; planctu et ululatu castra universa perstrepebant. Sequentem diem in eisdem castris agentes (Jun. 10), [Col. 1186C] occisos terra obruunt; qui clariores inter eos ditioresque extiterant, in patriam, unde quisque oriundus erat, sepeliendos remittunt; vulneratis curam adhibent; quos militiae in reliquum inutiles vulnera reddiderant, suis in patriam curandos destinant. Nec facile aestimari poterat quot hac, quot illa in acie caesa essent milia; hoc tamen palam constante, plus hic nobilium, plus illic cecidisse plebeiae multitudinis, et propter amissionem clarissimorum virorum majus victores quam victos tulisse dispendium [(393) 1Kb] . Moerore et luctu affectus omnibus, gravior accessit dolor et facti poenitentia, comperto quod principes Saxoniae, quos ad unum interfectos pridie vano rumore vulgaverant, omnes integro numero [Col. 1186D] viverent, atque ad iterandum praelium novas denuo copias pleni animorum contraherent. Graviter nimis ferebant et inter se haut obscuris musitationibus [Col. 1187A] fremebant quod, maximo sui piaculo, minimo rei publicae emolimento, manus suas [1483 1Kb] innoxiae plebis sanguine polluissent.

Rex ipse quam plurimum verebatur ne miles, in irritum fusi tanti sanguinis poenitens, religionis obtentu deinceps militiam detrectaret, quam sine peccato et gravi offensa Dei administrare non posset. Pessimae rei pessimum Mogontinus archiepiscopus remedium adhibuit. Collato cum paucis familiaribus regis consilio, repente processit in publicum, et principes Thuringiae, nec canonice ad sinodum evocatos, nec sinodali audientia secundum ecclesiasticas leges discussos praecipiti sententia excommunicavit; ea scilicet causa quod eum anno priore Erphesfurth [Col. 1187B] [1484 1Kb] , cum ad exigendas decimas assedisset, districtis gladiis intra [1485 1Kb] ecclesiam impetissent. Et ne quis ei forte hoc crimini daret quod contra canonum scita miseros homines, tam inexplicabilibus negociis ad praesens implicitos, tam iniquo tempore adortus fuisset, quando tantis undique bellorum procellis jactati non causis dicendis vacare, sed vitam suam fuga vel armis servare necesse haberent; ait a Romano pontifice [1486 1Kb] sibi hoc permissum esse ut, absque legitimis induciis, absque legitima discussione, die quo sibi occurreret, eos justo anathemate ab ecclesia recideret. Nullum tamen sapientem latere potuit quo potissimum spectaret hoc factum, eo scilicet ut exercitus regis promptior deinceps fidentiorque adversum eos bellum gereret, [Col. 1187C] de quorum occisione, si post excommunicationem occisi fuissent, putaret se nec peccatis [1487 1Kb] obnoxium fore, nec poenis quas leges ecclesiasticae statuunt homicidis.

Igitur movit exercitus de loco certaminis, et transita Thuringia [1488 1Kb] ingressus est Saxoniam, omnia circumquaque ferro et igne depopulans, tantasque in villis singulis reperit opes, fecundissima scilicet regione et nullis antehac bellis attacta [1489 1Kb] , ut avidissimae plebi castrorum, quae sola spe rapinarum exercitum sequebatur, copia pareret fastidium. Rex tamen assiduas ad principes Saxoniae lagationes tum suo tum principum suorum nomine destinabat, hortans eos ut se dederent, [Col. 1187D] atque in clementia ejus potius quam in armis suis, quae semel infeliciter temptassent, spem sibi deinceps ponerent. Sed illi haut dubiis indiciis compertum habentes quanto in eos odio aestuaret, extremae [1490 1Kb] dementiae esse judicabant ut ei praecipitanter sanguinis sui jus potestatemque facerent, cujus iram tantis ante expeditionem supplicationibus mitigare nequivissent. Tamen mandaverunt ei [Col. 1188A] verbis supplicibus se pacem quam bellum, clementiam ejus quam indignationem [1491 1Kb] semper maluisse, et eam si alio precio quam proprio sanguine redimere potuissent, nunquam ad haec extrema audenda experiendaque processuros fuisse; quod si vel nunc saltem post illatam cladem cor ejus tetigisset Deus, ut calamitatibus eorum condoleret quos pene usque [1492 1Kb] ad internitionem prostravisset, se hoc gratanter amplecti, et, oblitteratis a corde suo omnibus malis quibus in eos iram odiumque suum explesset, deinceps ei fidos devotosque futuros; si autem hoc aliter quam per dedicionem fieri non posset, consultius sibi esse ut salva existimatione sua, incolumi libertate sua, in congressione publica morerentur, quam dediti ritu pecudum [Col. 1188B] jugularentur, vel diu in custodia habiti, insuper fame et siti aliisque cruciatibus macerati, omni morte tristiorem vitam exigerent. Ad ultimum jussu regis profectus est episcopus Mogontinus et alii quidam ex principibus, et haec eadem viva voce cum eis egerunt, obsecrantes eos per Deum ut, postquam male auspicato rem certamini commisissent et cladem multis posthac seculis non abolendam accepissent, nunc saltem, malo suo coacti, resipiscerent a stultitia, nec se gentemque [1493 1Kb] suam obstinata desperatione omnino perditum irent; se in conspectu omnia cernentis Dei fidem [1494 1Kb] interponere quod, si se ultro dedidissent, aut eadem die aut brevissimo post tempore dedicione absolvendi essent, salvis sibi dignitatibus, beneficiis [Col. 1188C] praediis et aliis facultatibus suis. Econtra illi satis sibi aiebant re ipsa cognitam et spectatam esse et principum fidem et regis atrox atque implacabile [1495 1Kb] ingenium, cum, post illas conditiones pacis quas priore anno in Gerstingun [1496 1Kb] rex, principibus suffragium ferentibus, quam [1497 1Kb] sanctae firmasset, tam crudeliter in eos culpae, quam tunc condonaverat, vindictam exercuisset, nec principum fides periclitantibus quicquam opis praesidiique contulisset; proinde frustra eos rogare ut fidem suam nunc experiantur quasi incognitam, quam in campis Thuringiae luce clarius multo suo incommodo experti fuissent. Ita, defixi in sententia persistentes, haut procul a Magadaburg locis munitissimis se continebant, [Col. 1188D] quia, licet multitudine habundarent, congressionibus tamen deinceps abstinendum, nisi inevitabilis necessitas incidisset, decreverant. Tamen Uodo [1498 1Kb] marchio [pro se [1498 1Kb] ] et episcopus Merseburgensis et pauci alii nobiles Saxoniae dedicioni consenserunt. Ex quibus Uodo [1499 1Kb] marchio, dato pro se obside filio suo, statim dedicione absolutus est; episcopus in monasterium Loressan [1500 1Kb] missus; [Col. 1189A] alii diversis principibus, ut ad tempus servarentur, commendati sunt.

Rex usque Halberstat [1501 1Kb] cum exercitu venit (Jul.), omnia, ut coeperat, circumquaque ferro et igne depopulans. Goslariam quoque cum paucis perrexit, parcens loco ditissimo et sibi semper gratissimo, ne [1502 1Kb] quam admissa multitudine sentiret depraedationis injuriam. Cumque exercitus in dies fame et siti deperiret, veteri frumento partim igne, partim tantae multitudinis usibus absumpto, novo autem necdum maturo; cumque spes nulla esset sine largioribus induciis et majoribus impensis bellum hoc confici posse: exoratus rex a principibus Saxonia excessit, et transitis finibus Thuringiae, ubi Eschenewege [1503 1Kb] pervenit, exercitum dimisit, [Col. 1189B] accepta a principibus firmissima sponsione quod ad [1504 1Kb] iterandam expeditionem 11 [1505 1Kb] Kalendas Novembris majores et ambitiosius instructas sibi in Gerstingun [1506 1Kb] copias adducturi essent.

Quo in tempore nunciatum est regi Dietwinum Leodiensem episcopum, virum multis ornatum virtutibus et per plures jam annos sacerdotio perfunctum, ab hac luce migrasse [(394) 1Kb] . Cui protinus rex per interventum Gozelonis ducis, propter ejus excellens in militia meritum, successorem constituit Heinricum quendam Vertunensem [1507 1Kb] canonicum, ipsi duci consanguinitate proximum [(395) 1Kb] . Quo ille beneficio regi devinctus, operam suam futurae expeditioni quam maximam pollicebatur.

Rex, dimisso exercitu, concitus Wormaciam venit. [Col. 1189C] Nec multo post Burchardus praepositus [1508 1Kb] Treverensis ecclesiae, qui ad regem Ruzenorum [1509 1Kb] legatione regia functus ierat, reversus est, tantum regi deferens auri et argenti [1510 1Kb] et vestium preciosarum, ut nulla retro memoria tantum regno Teutonico uno tempore illatum referatur [(396) 1Kb] . Qua regem mercede ad hoc tantum redimere volebat rex Ruzenorum, ut fratri suo, quem regno expulerat, adversum se non praeberet auxilium. Quod certe gratis etiam impetrare potuisset, quia, intestinis ac domesticis bellis occupatus [1511 1Kb] , ad externa tamque remotis gentibus inferenda bella nullo modo vacabat. Per se magno muneri magnum addidit [1512 1Kb] precium temporis oportunitas. Nam ingentibus [1513 1Kb] [Col. 1189D] recentis belli expensis aerarium regis exhaustum fuerat, et miles vehementer instabat, nuper exactae militiae praemium efflagitans [1514 1Kb] ; cui nisi ad votum regia largitione satisfecisset, haut dubie constabat quod eum ad reliquam negocii partem quae profecto [Col. 1190A] major restare timebatur [1515 1Kb] , minus devotum habiturus esset.

Mogontinus archiepiscopus, efferatus in Halberstatensem [1516 1Kb] episcopum, pro eo quod per eum potissimum stetisse videretur ne Saxones dedicioni consentirent, spirituali armatura debellare parat quem militari manu non potuerat [1517 1Kb] . Legatum ei mittit, eumque ad sinodum evocat, intentans ei crimen perjurii, ea de causa quod contra rem publicam et regem, cui sub jurejurando fidem spopondisset, instructam aciem dux ipse belli direxisset [1518 1Kb] ; et hac occasione [1519 1Kb] episcopatu eum deturbare, si vota sequatur effectus, machinatur; parum recolens se ipsum eadem noxa teneri, quia et ipse et cuncti principes regni, qui nunc partium regis [Col. 1190B] erant, in haec eadem contra regem bella a principio conjuraverant. Sed nuncius metu hostium, per quorum terras transeundum erat, retardatus est, ne ad legitimas inducias, sicut solemne est, ei diem diceret; atque ita ineptum consilium eadem levitate evanuit qua coeptum fuerat. Sinodum tamen eodem anno mense Octobri Mogontiae [(397) 1Kb] congregavit; ubi inter alios [1520 1Kb] qui convenerant aderat Curiensis episcopus, apostolicae [1521 1Kb] sedis litteras et mandata deferens: quibus ei sub interminatione gradus et ordinis sui praecipiebat, sicut antea quoque multis legationibus praeceperat, ut presbiteros omnes, qui intra suam diocesim essent, cogeret aut in praesentiarum conjugibus renunciare, aut se in perpetuum sacri altaris ministerio [1522 1Kb] abdicare [1523 1Kb] . Quod dum [Col. 1190C] facere vellet, exurgentes, qui undique assidebant, clerici ita eum verbis confutabant, ita manibus et tocius corporis gestu in eum debachabantur, ut se vita comite sinodo excessurum desperaret Sic tandem, rei difficultate superatus, statuit sibi deinceps tali quaestione omnino supersedendum, et Romano pontifici relinquendum ut causam, quam ipse totiens [1524 1Kb] inutiliter proposuisset, ille per semetipsum, quando vellet et quomodo vellet, peroraret.

Henricus Spirensis episcopus, cum jam thesauros ecclesiae Spirensis pene omnes puerili levitate dilapidasset et praedia militibus suis in beneficium erogasset, in tantum ut VIX in dimidium annum [Col. 1190D] sumptus ei ex reditibus ecclesiae ministrari possent, inopinata morte subtractus est. De cujus obitu dignam memoria visionem vidit clericus quidam, qui ei defuncto protinus in episcopatum successit, nomine Huzmannus [1525 1Kb] . Putabat se in choro Spirensi [Col. 1191A] cum episcopo et ceteris clericis stare; et ecce ingrediebantur chorum tres viri, unus exacta [1526 1Kb] aetate, canicie venerenda, duo juvenes, tamquam in obsequium senioris destinati. Cumque in medio chori aliquamdiu taciti constitissent, ait senior his qui circa se erant juvenibus: Quid tardatis quod vobis jussum est explere? At illi: Tuum, inquiunt, pater, est, primo adversus eum dictare sententiam, et nos sine dilatione quicquid judicaveris exequemur. Et ille: Propter multa, inquit, mala quae in locum hunc et in sanctam Dei genitricem operatus est, egressa est a Deo sententia ut interficiatur. Ad hanc vocem corripientes episcopum, decollaverunt, et truncum in ligno crucis, quod in eadem ecclesia in sublime elatum stabat, suspenderunt. Cumque mane facto clericus, [Col. 1191B] nimio horrore concussus, episcopo somnium retulisset, visus est ei quasi deliramenta loqui, et propter sospitatem corporis sui optimeque constantem omnibus membris vigorem suum, nullum tam e vicino imminentis exitii sensum admisit. Et ecce septimo dehinc [1527 1Kb] die, cum ad vespertinalem sinaxim cum fratribus in choro staret, sensit repente, parvulam sibi instar [1528 1Kb] puncti pustulam in collo excrescere, qua paulatim in immensum intumescente, ante mediam noctem defunctus est [(398) 1Kb] .

Post abductum de Saxonia regis exercitum, iterum Saxones et Thuringi crebra conventicula faciebant (Jul. Aug.), in quibus plebs contra principes, et principes contra plebem gravissima simultate tumultuabantur. [Col. 1191C] Succensebat plebs principibus, quod eam ad sumenda contra regem arma importunis suasionibus impulissent, et nunc, cum ad certamen ventum esset, ipsi, fuga elapsi, plebem prosternendam, conculcandam et ritu inertium pecudum jugulandam hostibus exposuissent. Irascebantur principes plebi, quod, ipsis in aciem progressis et pro numero suo satis impigre rem gerentibus, plebs intra castra inerti otio desedisset, et periclitantibus plurimum irritae spei, nihil opis praesidiique diu expectata contulisset. Tum [1529 1Kb] vero omnes in commune Saxones omnes Thuringos infestissime aversabantur, et cum his justius quam cum rege bellum sibi fore dicebant, quod, in fugam verso Saxonico exercitu, Thuringi, per omnes vias et compita [1530 1Kb] oppositi, [Col. 1191D] fugientes invaderent, raperent, lacerarent, et ignominiosa nuditate foedatos de suis finibus effugarent. Jam in eo erat ut ad vim [1531 1Kb] magnumque aliquod malum jurgia spectare viderentur. Sed episcopus Halberstadensis [1532 1Kb] et Otto dux quondam [Col. 1192A] Bajoariae, quorum potissimum consilio bellum Saxonicum administrabatur, efferatae multitudinis animos salubri moderatione mitigabant; orantes eos per Deum ne arma, quae pro vindicanda libertate sua concorditer sumpsissent, nunc diabolico furore raptati, in propria viscera retorquerent [1533 1Kb] ; neu hostibus suis, qui luctuosam a se victoriam reportassent, per intestinam hanc seditionem animos audaciamque repararent. Praeterea cernentes quod infractam prima adversitate plebem vehementer jam belli poeniteret pariter et taederet, veriti etiam, ut semper varium et instabile est plebis ingenium [(399) 1Kb] , ne ipsos principes captos regi traderent et suam salutem eorum sanguine redimerent, retulerunt ad eos de pace instauranda, suaseruntque ut, quoniam [Col. 1192B] semel accepta clades belli eis [1534 1Kb] taedium horroremque incussisset [1535 1Kb] , omnem nunc operam verterent ad placandam regis adversum se indignationem. Gratanter nimis hoc auditum acceptumque est ab omni plebe. Statimque episcopum Premensem et Uodonem [1536 1Kb] marchionem, collato consilio, ad regem miserunt: orare per Deum ut, saltem nunc sanguine eorum exsaturatus, iracundiae suae modum poneret, nec exiguum gentis Saxonicae, quod atrocissimae caedi superfuerat, usque ad internitionem deleret; diem pocius locumque constitueret, quo tuto venire, tuto causam dicere liceret; se juxta jurisdictionem omnium regni principum, de omni injuria qua se laesum diceret, paratos ei ad votum [Col. 1192C] satisfacere, omnem postremo satisfactionem proponere, omnia, salva modo vita et libertate, libenter passuros fore, si tantum expeditionem, quam adversum se omnibus regni principibus indictam comperissent, ad tempus inhiberet. Ad haec rex ait se nec eis nec cuiquam justam satisfactionem de culpa proponenti veniam negaturum, de tanto autem tamque [1537 1Kb] atroci negocio praecipitanter sententiam ferre nec velle nec debere, donec principes regni in unum convenirent, in quorum communem ignominiam laesae regiae majestatis injuria redundaret, et quorum tam virtute bellum transigendum quam consilio pax reparanda esset, praesertim cum jam saepenumero bona et pacifica promittentes fefellissent; se principibus suis in expeditionem coadunandi exercitus [Col. 1192D] diem 11 Kalendas Novembris constituisse in Gerstingun; si eos patrati facinoris revera poeniteret, eo venirent, accepturi illic quamcumque [1538 1Kb] regni principes aequam judicassent pro admissa temeritate sententiam. Hoc ubi Saxonibus nunciatum est, ingens [Col. 1193A] eos metus invasit; omnesque certatim animi conatus intendunt ad placandam [1539 1Kb] , quoquo modo possint, regis iracundiam, ea prae omnibus cura habita ut expeditionem, quae tam atrociter indicta fuerat, praeverterent; recolentes quantum calamitatis superiore expeditione accepissent, et haut dubie scientes quod infestiorem nunc hostem instaurata post fugam bella sibi redditura essent. Itaque supra memoratos nuncios et cum his [1540 1Kb] Hildinisheimensem [1541 1Kb] episcopum mittunt, nec regi solum sed cunctis etiam principibus pro recuperatione pacis obnixius supplicare jubent; omnem admissi facinoris satisfactionem, etiam supra leges et natales suos, promittunt. Et, ne verbis minus fidei sit, obsides ipsis legatis, quantos accipere velint, tradunt: quibus [Col. 1193B] se obligent nulla unquam levitate, nulla necessitate, nulla ingruentium casuum mutabilitate, promissionibus suis defuturos fore. Sed rex, comperto per occultos indices quod id molirentur, omnibus modis satagebat ne qua deinceps ante instructam expeditionem legatis Saxonum copia fieret colloquendi secum; praecavens scilicet ne forte principes regni, supplicationibus eorum et satisfactionis humilitate evicti [1542 1Kb] , clementiorem in eos animum acciperent. Quin immo tam honori quam iracundiae suae hoc consultius [1543 1Kb] fore judicabat, ut, si fieri posset, novis occasionibus veteres inimicitiae instaurarentur, et vulnus, quod praepropere in cicatricem obduci metuebat, recentibus plagis exulceraretur. Ad hoc efficiendum novo exquisito utitur artificio. Simulat [Col. 1193C] se a Salomone, viro sororis suae, rege Ungariorum, in Ungariam evocatum, ut lites, quae inter ipsum erant et Joiadam [1544 1Kb] , qui eum regno expulerat, habito cum utrisque familiari colloquio, componeret.

Hujus itineris praetextu, elusis omnibus regni principibus, in [1545 1Kb] Boemiam proficiscitur (Sept.); nullum secum habens ex principibus praeter Herimannum comitem de Glizberg [1546 1Kb] , equites autem expeditos et tanto negocio allectissimos [1547 1Kb] pene quingentos, qui, rejectis sarcinis et ceteris bellorum impedimentis, itineri tantum et certamini se expedierant. Assumpto in Boemia duce et exercitu Boemico, per occultos ac difficillimos [1548 1Kb] tramites in Saxoniam contendit, sperans se eos, ut dici solet, inter oscitantes [(400) 1Kb] , cum inopinatus irrueret, [Col. 1193D] facile oppressurum, aut, si rebellare temptarent, justam deinceps adversum eos belli et satisfactionis non suscipiendae causam habiturum. Igitur usque Misenen pervenit urbem sitam in confinio Boemiae [Col. 1194A] et Saxoniae. Ibi a civibus pacifice in civitatem susceptus, episcopum [(401) 1Kb] civitatis ipsius comprehendit, omnia quae ejus erant diripuit, hoc solo reum majestatis eum adjudicans, quod toto tempore belli Saxonici nullos ad eum, servatae erga rem publicam fidei indices, nuncios vel litteras destinasset. Ceterum homo ecclesiasticae paupertatis, et nihil aut parum habens pompae militaris, vota forsitan contra rem publicam facere, arma ferre non poterat, nec magnum vel his vel illis partibus momentum amicus sive inimicus extitisset. Paulo ulterius progressus, villas nonnullas incendit, homines plerosque ingenuos in dedicionem accepit, cum repente praemissi exploratores retulerunt jam dudum consilii [1549 1Kb] hujus famam ad Saxones praevenisse, eosque, contractis [Col. 1194B] plus quam 15 milibus armatorum, haut procul castra posuisse, paratos cum eo proxima die, nisi satisfactionem eorum pacisque conditiones ultro susciperet, collatis signis confligere; postremo de ejus suorumque omnium salute actum esse, si vel ultra progredi vel in eisdem castris posteram diem operiri vellet, praesertim cum nullum undique conclusis effugium pateret, nec periculum manu propulsare multitudine impares possent. Ingens omnes qui cum rege erant metus perculit, vehementerque ejus ineptiam incusabant, quod successus suos nimium ipse urgeret, et, morarum impatiens multorum annorum bella uno impetu conficere immoderata praesumptione festinaret, se suosque hostibus puerili levitate prodidisset. Eorum monitis obtemperans, [Col. 1194C] citato quantum poterat reditu, in Boemiam, unde eruperat, se recepit. Quem abeuntem quidam ex Saxonibus expediti equites, insciis principibus insecuti, priusquam Saxonia excederet, oppressissent, nisi Boto comes [(402) 1Kb] , qui ad Saxones a rege orator ierat provocare eos ad dedicionem, vel, quod verius est, vana pollicitatione veniae implicare eos, ne persequerentur abeuntem, hac arte eos fefellisset. Digrediens a castris Saxonum, cum eos paulatim vestigia sua insequi cerneret, iter unius diei, quo ad regem redire poterat, longos anfractus [1550 1Kb] et longa viarum dispendia legendo, vix triduo confecit, ut per hanc scilicet moram rex, elusis hostibus, in tutum evadere potuisset. Ita periculo liberatus rex, militem suum, labore et vigiliis, [Col. 1194D] tum potissimum fame ac siti pene usque ad defectionem spiritus confectum, post paucos dies Ratisponam reduxit, e vicino jam imminente die quo in expeditionem exercitus adunandus erat; invenitque [Col. 1195A] ibi legatos Saxonum, multo jam tempore reditum ejus praestolantes. Quos responsum differendo diu suspensos tenuit, ut redire ad suos, nisi sub ipso imminentis jam expeditionis articulo et pene incumbente jam cervicibus eorum hostili gladio, non possent. Cumque sub idem fere tempus Dedi [1551 1Kb] marchio, longa aegritudine absumptus, decessisset, marcham ejus Boemico duci in praemium exactae militiae dedit [(403) 1Kb] , tametsi uxor marchionis Adala filium suum, cui hereditaria successione marcha debebatur, ei paulo ante pro se obsidem misisset, et ipse marchio post recuperatam pacem in Gerstingun [1552 1Kb] intemeratam semper erga regem remque publicam fidem servasset.

Interea Saxones et Thuringi inter spem et metum, [Col. 1195B] inter pacem et bellum, inter comminationes et supplicationes, vario curarum aestu fluctuabant [(404) 1Kb] , nec quid agerent, quo se verterent, quibus modis impeditam rem explicarent, crebra conventicula facientes, deliberare poterant. Censebant alii, quoniam rex ad internitionem [1553 1Kb] tocius Saxonicae gentis animum obstinasset, ut quicquid Saxoniae vel Thuringiae hostilis exercitus reliquum fecisset, id ipsi [1554 1Kb] injecto igne absumerent, et sic cum omnibus suis ultra fluvium Albim commearent; alii, ut [1555 1Kb] Luticios [1556 1Kb] , infestissimam nomini christiano gentem, finibus suis excirent, et barbaro milite adversus barbarum atque [1557 1Kb] implacabilem hostem uterentur; alii, ut castella, quae rex per Thuringiam et Saxoniam dirui jusserat, instaurarent, [Col. 1195C] et locorum difficultate, quoniam armis non possent, salutem suam, quoad indignatio domini deflagraret, tutarentur. Sed plebs omnem spem suam ab armis ad preces verterat; quae si non proficerent, incunctanter animo fixerat [1558 1Kb] , omnia foeda etiam atque crudelia potius tolerare, quam se certamini committere et ancipitem fortunae aleam, quam semel infausta congressione experta fuisset, denuo temptare. Econtra principes, quibus primum auctoribus ea rabies inarserat, sedulo instabant, obsecrantes ut, pristinae virtutis memores crimen non inferrent gloriae suae nec optime coepta foedissime nunc desererent; quod prima congressione res secus cessisset, id causae extitisse, quod nec regem nec principem habuissent, cujus ductu et auspicio [Col. 1195D] bellum gerere, ad cujus imperium castra locare, in aciem procedere, manum cum hostibus conferre, et cetera militaris disciplinae munia observare, sacramenti militaris religione cogerentur; si is [1559 1Kb] [Col. 1196A] scrupulus ademptus esset, nullum regem, nullum deinceps exercitum virtuti Saxonicae insuperabilem fore; proinde malae rei, pessimae spei, unicum hoc remedium et adversus insolentiam hostium vehemens telum esse, si regem sibi [1560 1Kb] crearent et in ejus verba jurarent [(405) 1Kb] , se pro patria, pro conjugibus, pro liberis [pro [1561 1Kb] legibus], pro libertate sua, usque ad mortem militaturos esse. In his et hujuscemodi deliberationibus cum saepe septem, saepe 14 dies continua consultatione trivissent, incertiores semper quam venerant domum revertebantur. Ita cum omnia [1562 1Kb] deliberando pertemptassent, omnia discussissent, propter acceptae cladis recentem memoriam nihil rationibus suis satis tutum, satis firmum putabant.

[Col. 1196B] Rex 11 Kalendas Novembris (Oct. 22) juxta condictum venit in Gerstingun [1563 1Kb] . Venerunt omnes Teutonici regni episcopi et comites; aderat Tiodericus [1564 1Kb] dux Mosellae regionis; aderat Gozelo [1565 1Kb] dux Luteringiae [1566 1Kb] , tantas habens copias, ita militaribus armis instructas, ita, de tota cui praeerat regione severissimo delectu [1567 1Kb] habito, exquisitas, ut solae ceterum regis exercitum et numero et bellici apparatus gloria praecellere ac supergredi viderentur. Alii duces, Ruodolfus scilicet dux Suevorum, Welf dux Bajoariorum, Bertoldus dux Carentinorum, regi auxilium suum petenti denegaverant, poenitentes, ut aiebant, superiori expeditione in irritum fusi tanti sanguinis; offensi etiam regis immiti atque implacabili ingenio, cujus iracundiae incendium [Col. 1196C] nec lacrimae Saxonum nec inundantes campis Thuringiae rivi sanguinis restinguere potuissent. Ceteri tamen principes, qui frequentissimi convenerant, magnum satis ac validum exercitum fecerant, ei tamen longe ac longe imparem, quem prior illa expeditio contraxerat. Saxones et Thuringi, ultima jam necessitate exciti, amplissimo numero convenere, et positis castris haut procul a curte regia Northusun, archiepiscopum Premensem, episcopum Hiltinisheimensem [1568 1Kb] , Uodonem [1569 1Kb] marchionem regi obviam in Gerstingun miserunt, obnixe postulantes ut a latere suo principes quos vellet ad eos transmitteret; paratos se, collato cum eis consilio, omnibus quae justa sint [1570 1Kb] promptissime assensum praebere. Abnuit rex, nec principes suos de tam [Col. 1196D] remotis regni partibus ad sententias dicendas confluxisse, sed ut manu militari ab hostibus communes rei publicae injurias expostularent. Sed cum ei hoc vix et aegre supplicatio legatorum extorsisset, [Col. 1197A] nullus erat ex principibus, qui eo munere fungi consentiret, singulis videlicet timentibus, ne vel apud regem perfidiae notarentur, si quid in Saxones clementius agerent, vel apud Saxones mendacii crimine infamarentur, si veniam eis admissi pollicerentur [1571 1Kb] , quam incunctanter scirent nullam eos a rege consecuturos (Oct. 24). Triduo in hac cunctatione cessatum est, legatis assiduo euntibus ac redeuntibus atque in eadem verba regis et omnium principum aures obtundentibus. Nec propterea rex profectionem distulit, sed instructo exercitu, praelatis militaribus signis, lento cottidie gradu, in ulteriora populabundus contendebat. Tandem placuit mitti ad eos Mogontinum archiepiscopum, Salzburgensem archiepiscopum [(406) 1Kb] , Augustensem episcopum [Col. 1197B] [(407) 1Kb] , Wirciburgensem [1572 1Kb] episcopum [(408) 1Kb] , et cum his ducem Gozelonem [1573 1Kb] , cujus potissimum in ea expeditione auctoritas valebat, et in eo omnium quae agenda erant summa et cardo vertebatur, pro eo quod, licet statura pusillus et gibbo deformis [1574 1Kb] esset, tamen opum gloria et militum lectissimorum copia, tum sapientiae et eloquii maturitate, ceteris principibus quam plurimum eminebat. Hos quinque nominatim ad colloquium suum Saxones expetierant, quod hos constantissimae fidei et veritatis esse compererant, et quicquid hi spopondissent, ratum fore haut dubio credebant. Cumque in castra Saxonum venissent, provoluti pedibus eorum principes Saxoniae [1575 1Kb] , obtestabantur per [Col. 1197C] Deum ut calamitatis eorum misererentur, quos regis inclementia et primo ad audendum [1576 1Kb] hoc immane facinus coegisset et nunc victos et pene usque ad internitionem deletos ad exitiales cruciatus insatiabili odio deposceret. Quod si legibus, si judiciis, si more majorum innocentiam suam asserere permittantur, facile crimen refellant, et se acceptas in Gerstingun pacis conditiones nullo deinceps ausu temerario violasse probent, vel si probare nequeant, poenas, quas leges et scita majorum in similium criminum reos sanxerint, persolvere non abnuant. Nunc [1577 1Kb] vero novo crudelitatis genere innocentibus refellendi criminis copiam non dari, placationem non recipi, satisfactionem non admitti, sed semel conceptae indignationis virus ita penitus imis insedisse [Col. 1197D] visceribus, ut non alio medicamine quam tocius Saxonicae gentis exterminio sedari valeat. Proinde videant ipsi, memores humanarum rerum, ne forte pestilentis hujus exempli contagium, sumpto ab Saxonibus exordio, ceteros etiam quandoque regni principes inficiat; et ita nunc infelicibus eventis [Col. 1198A] Saxonum moderentur, ita [1578 1Kb] calicem hunc fellis et absinthii (Thren. III, 19) misceant et propinent Saxonibus, ut sibi quoque paulo post eundem meminerint esse bibendum. Se jam, incisa spe, omissa deinceps salutis propriae cura, hoc firmiter animo statuisse ut, quicquid illi agendum censeant, suadeant, jubeant, incunctanter agant, nec suarum partium studio patiantur ulterius tocius rei publicae statum periclitari. Ad haec illi responderunt se causam, qua primum adversus regem arma sumpserint, non admodum improbare, nec placere sibi obstinatum ad perniciem eorum regis animum et pertinax odium; consensisse tamen in hoc omnes regni principes, de usurpato in re publica novo hoc et multis retro seculis inaudito facinore non aliter [Col. 1198B] regi vel rei publicae posse satisfieri, quam ut se absque ulla exceptione dedant; sibi autem, quorum hoc [1579 1Kb] consilio agant [1580 1Kb] , curae futurum ut nihil ex hac dedicione, quod saluti eorum, quod honori, quod rei familiari officiat, experiantur. Adversus hanc vocem vehementer infremuit vulgus Saxonicum; durumque omnibus visum est et intolerabile, ei [1581 1Kb] sanguinis sui jus potestatemque facere, cujus [1582 1Kb] crudelitatis tam clara cepissent experimenta; qui post depopulationes Thuringiae et Saxoniae, post multa hominum milia [1583 1Kb] caesa, adhuc spirans minarum et caedis, omnia adversum eos mundi regna concitasset; cujus iracundiae in secundis rebus non pietas, non miseratio, non Dei, non [Col. 1198C] hominum respectus umquam modum fecissent; satius [1584 1Kb] sibi fore ut, aequo certamine congressi, more virorum fortium moriantur in bello, quam ut in exiliis et carceribus ritu pecudum [1585 1Kb] jugulati, ridiculum hostibus suis spectaculum praebeant. Econtra illi sedulo instabant, deprecantes ut salutaribus monitis adquiescerent, neque exiguum Saxonici nominis, quod caedi ac depopulationi superfuisset, vana desperatione perditum irent; se, si minus salutis eorum, at propriae existimationis curam per maximam habere, qui profecto maculam sibi et cri men, nulla deinceps aetate, nulla virtute abolendum, contraherent, si [1586 1Kb] fidei suae creditos adversitatis cujusquam vel levis aura perstringeret; proinde ituros se ad regem, et si tuto fidem dicere, tuto veniam [Col. 1198D] polliceri possent, comperturos, et quae comperta fuissent, die postera renunciaturos. Rex gratissime amplexus pacis conventionem, promisit, et, sicut vulgata in plurimos fama loquebatur, etiam jusjurandum dedit, nihil se in eos, si dediti fuissent, praeter voluntatem et sententiam acturum eorum [Col. 1199A] quorum opera et beneficio incruenta sibi haec victoria obtigisset. Saepe itum ac reditum est. Saepe Saxones, refutato dedicionis consilio, arma expediri atque in aciem signa efferri conclamaverant, dum omnia fide regis tutiora sibi arbitrarentur. Sed Gozelo [1587 1Kb] dux et qui cum eo erant [1588 1Kb] satis impigros se exhibuerunt negocio, et ferocientis multitudinis tumultum nunc minis nunc blandimentis comprimebant; pollicentes, et, quia verbis parum fidei erat, etiam sub jurejurando confirmantes, non salutis, non libertatis, non praediorum, non beneficiorum, non ceterae suppellectilis suae ullam eos jacturam sensuros, sed, postquam faciem regis et regni majestatem momentanea satisfactione magnificassent, statim dedicione absolvendos et patriae [Col. 1199B] libertatique, in nullis imminuto sibi conditionis suae statu, restituendos esse. Non verba, non juramenta, non promissiones ullae principibus Saxoniae metum ademerant; sed, quia nec utiliter hostibus congredi, numero ac virtute impares, valebant, nec bellum diutius trahi, plebe [1589 1Kb] jam olim taedio affecta et pacis recuperandae cupidissima, poterat: post longas deliberationes, post multas tergiversationes, lacrimantes atque alta suspiria ab imis trahentes visceribus, tandem dedicioni consenserunt, et fidem principum regisque clementiam propriae salutis periculo experiri statuerunt. Quod ubi protinus per exercitum regis celebris rumor vulgaverat, ingens gaudium, vehemens erat gratulatio, omnique triumpho illustriorem, omnibus spoliis opimiorem aestimabant [Col. 1199C] victoriam, quod adempta sibi fuisset necessitas cum his manum denuo conferendi, qui prima congressione, extinctis pene omnibus Sueviae ac Bajoariae luminibus, luctuosam victoribus victi cladem intulissent.

Postera die (Oct. 25) rex ad suscipiendos eos in media [1590 1Kb] late patentis campi planicie, in loco qui dicitur Spiraha [(409) 1Kb] assedit, toto exercitu ad hoc spectaculum solemniter evocato, latissimo inter constipatam multitudinem vacante spacio; ubi dum procederent, tocius exercitus oculis conspicui forent. Igitur introducuntur per ordinem Saxoniae ac Thuringiae primo principes [(410) 1Kb] , Wezil [1591 1Kb] archiepiscopus Magadaburgensis, Bucco episcopus Halberstadensis, [Col. 1199D] Otto dux quondam Baioariae, Magnus dux Saxoniae, Herimannus comes, patruus ejus, Fridericus palatinus comes, Diedericus comes de Cadalenburg [1592 1Kb] [(411) 1Kb] , Adalbertus [1593 1Kb] comes de Thuringia, [Col. 1200A] Ruodeger [1594 1Kb] [(412) 1Kb] , Sizzo [(413) 1Kb] , Berenger [1595 1Kb] [(414) 1Kb] , Bern, comites, deinde ingenui omnes, qui generis vel opum claritate aliquantulum eminebant in populo; et, sicut convenerat, absque ulla exceptione regi se dediderunt. Rex eos principibus suis, singulis singulos, donec de eis communi consilio deliberaretur, servandos commisit, et paulo post, rupto foedere, contemptis omnibus quibus se obligaverat jurisjurandi vinculis, eos per Galliam, Sueviam et Bajoariam, per Italiam et Burgundiam deportari fecit. Beneficia quoque eorum militibus suis, quorum praecipue opera in bello Saxonico usus fuerat, distribuit. Commoratus etiam paucis diebus in Thuringia, castellum in Asenberg instauravit, praesidiumque imposuit, praecavens ne quid post [Col. 1200B] digressum suum instabilis vulgi levitate novaretur. Praeterea ingenuis omnibus, qui vel casu abfuerant vel metu se subtraxerant, diem statuit, ante quem si in dedicionem non venissent, tamquam hostes publici, ab omnibus quibus res publica curae esset, ferro et igne infestarentur. Atque ita, dimisso exercitu, victor rediens, natalem sancti Martini Wormaciae celebravit (Nov. 10).

Interea Romanus pontifex crebris legationibus et Babenbergenses clerici assiduis supplicationibus vehementer regi imminebant, ut jam diu vacanti ecclesiae [1596 1Kb] Babenbergensi rectorem provideret. Siquidem prior episcopus, licet extrinsecis ecclesiae possessionibus, militum suorum, ut supra dictum [Col. 1200C] est [(415) 1Kb] , praesidio fultus, contra vetitum incubaret, nullam tamen pontificalis officii administrationem usurpabat, apostolici anathematis religione absterritus. Cumque regi in pace et in bello, tranquilla seu turbata re publica, semper commodissime affuisset, et, scandalizatis in eo ceteris regni principibus, solus ille numquam scandalizatus fuisset, sed in cunctis quae ei accidissent calamitatibus pondus diei et aestus (Matth. XX, 12) cum eo inconcussa fide portasset: numquam tamen rex vel levi verbo calumpniatoribus ejus obstitit, quin immo haut gravate adversus eum accusationem recipere videbatur, eo videlicet [1597 1Kb] ut plerique interpretabantur, intendens, ut per hujus dejectionem via sibi patefieret [1598 1Kb] ad Wormaciensem episcopum et alios nonnullos, [Col. 1200D] quibus in ultionem pristinae defectionis jam pridem summa ope calumpniam struere sentiebatur. Igitur profectus Babenberg, Ruopertum [1599 1Kb] Goslariensem praepositum in nativitate sancti Andreae apostoli [Col. 1201A] (Nov. 30) pro eo ordinari fecit episcopum, virum pessimae existimationis in populo, eo quod regi familiarissimus et omnibus ejus secretis semper intimus fuisset, et omnium quae rex perperam et praeter regiam magnificentiam in re publica gessisset, potissimus incentor extitisse putaretur. Et milites quidem [1600 1Kb] acerrime factum improbabant, quod scilicet, vivente priore episcopo nec canonice ad sinodum evocato nec canonice adjudicato, alius ad adulterandum ecclesiae Babenbergensis castitatem superordinatus fuisset episcopus. Clerici autem, etsi eos quam maxime offenderet persona ordinati, haut sane bonum testimonium habens ab his qui foris erant, malebant tamen qualemcumque habere, quam eum adversus quem sedem apostolicam appellaverant, [Col. 1201B] et cujus vitae institutionisque lugubrem tragediam toto mundi [1601 1Kb] hujus theatro decantandam vulgaverant, recipere

Postera die (Dec. 1), cum ad eligendum Fuldensem abbatem rex cum principibus assedisset, grandis erat inter abbates et monachos, qui ex diversis locis frequentes confluxerant, concertatio. Tamquam solemniter indicto agone, singuli pro virili portione currentes, alius aureos montes, alius ingentia beneficia ex agro Fuldensi, alius solito impensiora in rem publicam servitia promittebant, nec prorsus in promittendo modum aut modestiam ullam servabant. Et o mores, o tempora [(416) 1Kb] ! o abhominationem desolationis (Dan. IX, 27) stantem in loco ubi non debet, et mammonam nostris temporibus publice [Col. 1201C] sedentem in templo Dei et extollentem se supra [1602 1Kb] omne quod dicitur Deus aut quod colitur! Abbates et monachi ita ambitionis spiritu praecipites rapiebantur, ut eos a cupiditate sua non pudor nominis christiani, non habitus artioris propositi, non ipsum denique deterreret recens exemplum Babenbergensis episcopi, quem pridie videbant non aliam ob causam et episcopatu privatum et communione, quam quod ad sacrum ordinem illicita largitione aditum sibi affectasset. Horum impudentiam rex vehementissime, ut dignum erat, detestatus, cum hinc inde importune [1603 1Kb] obtundentium precibus urgeretur, repente divino, ut creditur, spiritu actus, monachum quendam Herveldensem, Ruozelinum [1604 1Kb] nomine, [Col. 1201D] qui pro causa monasterii jussu abbatis sui ad curtem venerat, in medium evocat, et nihil minus suspicanti, etiam inopinatae rei miraculo pene exanimi, baculum pastoralem offerens, primus ipse abbatem [Col. 1202A] eligit, dein [1605 1Kb] ceteros tam monachos quam milites, ut in electionem ejus consentiant, obnixe efflagitat. Ita cunctis qui aderant laetissima acclamatione suffragium ferentibus, abbatiam suscipere jubetur; et cum diu [1606 1Kb] nunc imperitiam suam, nunc malam valitudinem, nunc abbatis sui absentiam causatus restitisset, vix tandem aliquando, praesentium episcoporum obtestatione adjuratus, suscipere consensit. Similiter, defuncto nuper Oudalrico [1607 1Kb] abbate de Loressan, cum monachi et milites in electionem praepositi concorditer adunati ad curtem venissent, neque rex aliter sensurus putaretur propter multa servitia quibus ille, dum praepositus monasterii esset, gratiam dilectionemque ejus officiosa admodum sedulitate redemerat: rex alium quendam [1608 1Kb] ejusdem [Col. 1202B] coenobii monachum, Adalbertum [1609 1Kb] nomine, qui cum ceteris fratribus nihil tale opinatus advenerat, repente injecta [1610 1Kb] manu in medium protrahit, et rei novitate attonito baculum pastoralem, cunctis stupentibus, tradit [1611 1Kb] .

Herimannus Babenbergensis episcopus, comperto quod alius in locum ejus subrogatus esset [(417) 1Kb] episcopus, cum omnis jam ei [1612 1Kb] spes adempta esset recuperandae deinceps dignitatis suae, nec ad eludendam Romani pontificis sententiam ullum ultra pateret diverticulum, in monasterium cui nomen est Suarza [(418) 1Kb] secessit, ibique sub Egberto [1613 1Kb] abbate sanctae conversationis habitum suscepit. Statimque assumpto secum eodem abbate suo, Romam profectus [1614 1Kb] , cum de inobedientia sua humiliter apud [Col. 1202C] sedem apostolicam poenitentiam egisset, et anathemate liberatus, et sacerdotalis ministerii, praeter pontificalem dignitatem, denuo licentiam est consecutus [1615 1Kb] .

Annum [1616 1Kb] hunc, multis cladibus insignem, potissimum lugubrem fecit obitus Annonis [1617 1Kb] Coloniensis archiepiscopi, qui post longam aegrotationem, qua Dominus vas electionis suae in camino tribulationis [1618 1Kb] transitoriae purius auro, purgatius mundo obrizo decoxerat, pridie Nonas Decembris (Dec. 4) beato fine perfunctus, ad angelos ex hominibus, ad immortalia ex mortalibus transmigravit. Testantur hoc signa et prodigia, quae cottidie circa sepulchrum ejus Dominus ostendere dignatur, ad confutandam [Col. 1202D] [1619 1Kb] impudentiam eorum qui paulo ante vitam ejus sanctissimam atque ab omni hujus mundi labe quantum ad hominem integerrimam, livido dente carpebant [(419) 1Kb] , et preciosam margaritam, jam olim [Col. 1203A] caelestis regis diademati destinatam, falsis rumoribus obfuscare conabantur. Is in Babenbergensi ecclesia in ludo tam divinarum quam secularium litterarum enutritus, postquam adolevit, nulla commendatione majorum---erat quippe loco mediocri natus [(420) 1Kb] ---sed sola sapientiae ac virtutis suae praerogativa, imperatori [1620 1Kb] Heinrico [1621 1Kb] innotuit. A quo in palatium assumptus, brevi apud eum, prae omnibus clericis qui in foribus palatii excubabant, primum gratiae et familiaritatis gradum obtinuit, hoc praecipue diligentibus in eo omnibus bonis, quod justi ac recti admodum tenax erat, atque in omnibus causis, pro suo tum [1622 1Kb] statu, non adulando ut ceteri, sed cum magna libertate obloquendo, justiciae patrocinabatur. Erat autem, praeter [Col. 1203B] virtutes animi et morum gloriam, corporis quoque bonis ornatissimus, statura procerus, vultu decorus [1623 1Kb] , lingua promptus, vigiliarum et inediae patientissimus, postremo ad omne boni operis exercitium naturae muneribus affatim instructus. Exactis in palatio haut multis annis, magna imperatoris, magna omnium qui eum noverant expectatione, adeptus est Coloniensem archiepiscopatum [1624 1Kb] , atque ita deinceps in omnibus tam ecclesiasticis quam rei publicae negociis haut imparem se acceptae dignitati gerebat, et sicut editioris loci insignibus, ita cunctis virtutum generibus inter ceteros regni principes conspicuus incedebat. Reddebat sollicitus quae sunt cesaris cesari, et quae sunt Dei Deo, quia Coloniensis [Col. 1203C] [1625 1Kb] nominis majestatem et secularem pompam ambitiosius pene quam aliquis ex praecessoribus ejus ostentabat ad populum, nec propterea tamen invictum inter tantas occupationum procellas spiritum umquam relaxabat a studio divinarum rerum. Crebris jejuniis corpus suum macerabat et in servitutem redigebat. Pernoctabat plerumque in orationibus, et per ecclesias, uno tantum puero contentus comite, nudis pedibus discurrebat; et diem quidem in disponendis privatis seu publicis negociis, noctem vero totam in opere Dei [1626 1Kb] expendebat. Multa illius in pauperes, in peregrinos, in clericos, in monachos benignitas, mira liberalitas erat. Nullam intra diocesim suam congregationem praetermisit, quam non praediis, aedificiis, stipendiis, [Col. 1203D] sua specialiter [1627 1Kb] donatione auctam, vita decedens relinqueret. Et plane apud [1628 1Kb] omnes indubia fide constitit, ex quo Colonia fundata est, unius numquam episcopi studio tantum opes et gloriam crevisse [Col. 1204A] Coloniensis ecclesiae. In judicandis causis subditorum nec odio nec gratia cujusquam a vero abducebatur, sed semper in omnibus propositam indeclinabiliter sequens aequitatis [1629 1Kb] lineam, ad evertendum judicium nec accipiebat personam pauperis, nec honorabat vultum [1630 1Kb] potentis. Tum vero verbum Dei ita luculente [1631 1Kb] , ita magnifice disserebat, ut saxeis etiam cordibus sermo ejus [1632 1Kb] lacrimas excutere posse videretur, et semper ad exhortationem ejus planctu et ululatu compunctae multitudinis ecclesia tota resonaret. Duas Coloniae congregationes clericorum ex integro propriis impensis instituit: unam in loco qui dicitur Ad gradus, titulo sanctae Mariae; alteram foras murum, titulo sancti Georgii martiris. Tres etiam congregationes monachorum [Col. 1204B] diversis in locis ex suo construxit: unam, in monte qui a praeterfluente fluvio cognominatur Sigeberg [(421) 1Kb] ; aliam in regione Sclavorum [1633 1Kb] in loco qui dicitur Salefelt [1634 1Kb] [(422) 1Kb] ; terciam in regione Westfaal in loco qui dicitur Grascaf [1635 1Kb] [(423) 1Kb] ; quas omnes et augustissimis [1636 1Kb] aedificiis excoluit, et exquisitissimis ecclesiae ornamentis illustravit, et amplissimis atque in multorum fratrum usus sufficientibus praediis locupletavit. Cumque in omnibus Teutonici regni monasteriis cerneret antiquum illum regularis disciplinae fervorem admodum refrixisse, et monachos a vita communi ad rem familiarem curam omnem studiumque convertisse, gravi taedio angebatur animus [1637 1Kb] ejus, quod ingentibus expensis nihil Deo dignum confecturus putaretur. Interea [Col. 1204C] contigit ut pro causa rei publicae Romam pergeret. Cumque aliquas Italiae regiones peragraret, principes ejus regni ne a rege deficerent suis exhortationibus confortaturus, ad monasterium quoddam, cui Fructuaria [(424) 1Kb] nomen est, causa orationis divertit. Ibi admiratus monachorum artissimam et secundum regulae instituta conversationem, nonnullos eorum, in opere Dei probatissimos, secum rediens abduxit, et eos ad tradendam [1638 1Kb] Galliis ejusdem disciplinae formulam in Sigeberg constituit; prioribus monachis, quos ex Sancto Maximino asciverat, quoniam in horum instituta concedere noluerant, honorifice in locum suum remissis. Quod ejus factum imitati ceteri Galliarum episcopi, alii ex Gorzia [1639 1Kb] , alii ex Cloniaca [1640 1Kb] , alii ex Sigeberg, alii ex [Col. 1204D] aliis monasteriis monachos evocantes, novam divini servitii scolam in suis singuli [1641 1Kb] monasteriis instituerunt; adeoque brevi convaluit felicis hujus facti aemulatio, ut pauca intra [1642 1Kb] Galliam monasteria [Col. 1205A] videamus, quae non jam novae hujus institutionis jugum subacta receperint [1643 1Kb] . Ipse vero monachos suos, juxta quod in Fructuaria compererat, cernens artissimis vivere disciplinis, et, conversationis eorum [1644 1Kb] opinione longe lateque vulgata, multos ad mundi contemptum inflammari et eorum magisterio se in via Dei erudiendos tradere: magnas Deo gratias referebat, quod non confudisset eum ab expectatione sua. Omnem quoque diligentiam adhibebat, ne quam earum rerum [1645 1Kb] , quibus corporis [1646 1Kb] imbecillitati consulendum sit, penuriam sustinerent. Honorabat ac venerabatur eos ut dominos suos, nec solum abbati, sed decanis etiam monasterii ita subditus dictoque obtemperans erat, ut ad primum eorum imperium, quantumlibet gravibus publicae seu [Col. 1205B] privatae rei negociis implicitus [1647 1Kb] teneretur, ilico exoccupatis manibus surgeret, et omne quod jussissent instar vilis mancipii exequeretur. Cibos summa industria confectos cottidie, dum adesse potuisset, ipse eis inferebat, ipse apponebat, ipse potum miscebat, ipse reficientibus ad omne obsequium quolibet famulo promptior paratiorque assistebat [1648 1Kb] . Silentium quoque ac ceteras monasterii consuetudines, dum inter eos diversaretur, ita attentus sollicitusque servabat, acsi pro excessibus suis ipse quoque cottidie in capitulo eorum causam dicturus et sententiam accepturus foret. Hoc ejus in Sigeberg, hoc in Salefelt [1649 1Kb] , hoc in Grascaf [1650 1Kb] studium, haec institutio erat.---Porro a rege gravissimis saepenumero inimicitiis dissidebat, et eum acerrimis increpationibus [Col. 1205C] objurgabat, propter multa quae praeter [1651 1Kb] aequum et bonum ejus jussu vel permissu cottidie admittebantur in re publica. Unde rex plerumque efferatus, omnia quae illius erant ferro et igne [1652 1Kb] demoliturum se comminabatur, plerumque autem, supplex ei factus, amplissimis promissionibus iratum demulcebat; et tam sui quam tocius regni jus potestatemque ei se facturum pollicebatur, si modo fidum eum sibi nec adeo cunctis voluntatibus suis adversum experiretur. Ad [1653 1Kb] haec ille, in cunctis, aiebat, quae recte et juxta regiam magnificentiam conaretur, nusquam ei defuturam esse operam suam; si quid vero perperam et contra leges ac scita majorum, nequam hominum suggestionibus [Col. 1205D] depravatus, agere vellet, ut his consensum auctoritatemque suam accommodaret, nullo se [1654 1Kb] vel [1655 1Kb] precio redimi vel terrore compelli posse. Et nunc quidem in summam familiaritatem et pene in regni consortium a rege assumebatur, nunc vero, quoniam ea quae in regno perperam gerebantur vehementer detestaretur et acerrime impugnaret, cum contumelia de palatio ejiciebatur [1656 1Kb] , et ad extinguendum [Col. 1206A] omnino nomen ejus totum regni robur concitabatur. His vicissitudinibus per plures annos ejus [1657 1Kb] concertatio cum rege trahebatur. Neque enim lasciviae regis vel ratio modum faciebat vel aetatis accessus vel amici cujusquam objurgatio, sed cottidie se ipso deterior efficiebatur, et, ruptis omnibus humani, ne [1658 1Kb] dicam christiani, pudoris frenis, in omne quod animus suggessisset flagitium praecipitantior ruebat; et, oppressis jam terrore principibus, nullus erat qui peccantem et divina atque humana omnia absque discrimine permiscentem vel levi verbo auderet redarguere. Ad ultimum considerans archiepiscopus completam esse malitiam ejus, et obstinatum in malis ingenium nec tempore jam corrigi posse nec ratione, anno pene ante exortum [Col. 1206B] bellum Saxonicum, petiit vacationem deinceps [1659 1Kb] sibi dari ab exterioribus rei publicae negociis; et sic impetrato commeatu, in Sigebergense monasterium secedens, illic in vigiliis et jejuniis, in orationibus et elemosinis quod supererat aetatis exigebat; nec inde uspiam, nisi summa forte ac inevitabili necessitate extractus, abscedebat [1660 1Kb] . Cetera, quae circa rei publicae administrationem vel egit vel passus est, si quis plenius scire voluerit, superiora libelli [1661 1Kb] hujus revolvat, et singula eo quo gesta sunt ordine et tempore copiose [1662 1Kb] descripta inveniet. Sed pius Dominus, qui quos amat arguit et castigat, hanc quoque dilectam sibi animam ante diem vocationis suae multis temptari [Col. 1206C] permisit incommodis, ut scilicet ab eo [1663 1Kb] omnem scoriam terrenae conversationis excoqueret [1664 1Kb] caminus transitoriae tribulationis. Primum, moto [1665 1Kb] bello Saxonico, fratrem ejus Wecel Magadaburgensem [1666 1Kb] archiepiscopum, et consobrinum ejus Bueconem Halberstadensem episcopum, tempestas involvit gravissimae persecutionis. Contra hos cum non satis impigre regi, tocius Saxonicae gentis exterminium anhelanti, opem ferret, naturae profecto legibus et carnali affectione inhibitus, invisus ei suspectusque efficitur, perjurii ac perfidiae insimulatur; cives Colonienses, quibus paulo ante unice carus acceptusque fuerat, ad interficiendum eum donis ac [1667 1Kb] promissionibus sollicitantur. Sopito utcumque hoc malo, duo ministri ejus, qui in laribus [Col. 1206D] ejus familiarissime obversabantur [1668 1Kb] , insidias ei tendunt, et, nisi Dei misericordia malum hoc praevertisset [1669 1Kb] , nihil tale suspicantem trucidassent.

Alii cuidam, quem beneficiis suis maxime fidum sibi obnoxiumque fecerat, familiares litteras, a se ipso in tabulis propter majorem secreti cautelam [1670 1Kb] conscriptas, dedit episcopo Halberstadensi [1671 1Kb] perferendas, [Col. 1207A] quibus nepotem suum [(425) 1Kb] , tantis undique adversitatum procellis jactatum et pene naufragantem, consolaretur et instrueret. At ille ex ipsa tam operosa secreti communitione conjiciens aliquid regi reique publicae adversum his [1672 1Kb] litteris contineri, regi eas detulit. Quas ille deinceps in argumentum laesae fidei archiepiscopo improperans, necem ei et omnibus quae [1673 1Kb] ejus essent ultimum, si copia fieret, exterminium machinabatur. Item alius quidam ex ministris ejus, quem Coloniensi ecclesiae propria industria ipse adquisierat, quemque ob hoc indulgentissimo semper affectu coluerat et bonis omnibus, etiam supra natales suos, locupletaverat, repente insolentia servili elatus, jugum ecclesiasticae servitutis coepit detractare [1674 1Kb] , seque [Col. 1207B] in libertatem violento quodam jure fori cum magna archiepiscopi contumelia asseruit [(426) 1Kb] . Tum vero crebris mortibus carorum suorum ita amaricatus est et vulnere concisus super vulnus, ut saxeum quoque pectus et supra petram fundatum aedificium concutere posset tam vehemens ille turbo temptationis. Ad ultimum data Satanae in carnem quoque [1675 1Kb] ejus potestate, ulcere pessimo percussus est in utroque pede, ita ut putrescentes paulatim carnes defluerent, et hinc inde abducta cute, consumptis [1676 1Kb] carnibus, foedo aspectu ossa nudarentur. Qui morbus primo pedes, dein [1677 1Kb] crura et femora miserabili modo depastus est, ac sic post diuturnam macerationem penetrans ad vitalia, animam, super argentum igne examinatum [1678 1Kb] probatam et [Col. 1207C] purgatam septuplum, de hac domo lutea transmisit ad domum non manu factam aeternam in caelis. De qua re, dimidio fere anno priusquam vita excederet, certum eum fecerat manifesta revelatio. Visus [(427) 1Kb] est enim sibi domum quandam, omni decore intus et foris resplendentem, intrare. Et ecce in subselliis judicialibus, tamquam ad concilium [1679 1Kb] solemniter evocati, residebant Heribertus [1680 1Kb] Coloniensis archiepiscopus, Bardo Mogontinus archiepiscopus, Boppo [1681 1Kb] et Everhardus Treverenses archiepiscopi, Arnolfus Wormaciensis episcopus et alii quam plures Galliarum episcopi, quorum alios ipse in carne noverat, alios fama tantum vel lectione compererat, amicti omnes stolis pontificalibus et habentes vestem instar nivis candidam. Ipse [Col. 1207D] quoque candidis admodum ac preciosis indutus sibi videbatur, sed partem candentis vestimenti, eam scilicet qua pectus tegebatur, sordida quaedam ac [Col. 1208A] foeda caligo obduxerat, ac ceterum cultus ejus splendorem sua foeditate plurimum obfuscabat; quam tamen ipse, nimio rubore perfusus, objecta manu tegere ac celare, ne inspicientium offenderet obtutum, conabatur. Vidit praeterea inter eos sibi quoque sedem miri decoris paratam. Quam cum [1682 1Kb] occupare, gaudio et exultatione aestuans, properaret, surgens Arnolfus Wormaciensis episcopus, modesta voce eum prohibuit, dicens reverendos Patres, qui assiderent, nolle eum in suum admittere consessum, propterea quod vestem ejus turpis [1683 1Kb] haec macula foedaret. Cumque, jussus loco cedere, flens confectoque nimium animo egrederetur, insecutus eum idem episcopus: Aequo animo, ait [1684 1Kb] , esto, pater. Maculam tantum hanc, quae vestem tuam [Col. 1208B] infecit, maturius ablui praecipe, quia non post [1685 1Kb] multos dies beatae hujus mansionis consortium et sanctorum [1686 1Kb] patrum, quos aspexisti, consessum voti compos percipies. Mane facto, cum familiari cuidam suo visionem retulisset, ille sapienter rem conjiciens: Macula, inquit, haec vesti tuae illita nihil aliud est, pater [1687 1Kb] , ut aestimo, quam memoria injuriae civium tuorum, qui te anno superiore Colonia expulerunt, quibus te divinae pietatis respectu jam olim oportuerat admissi hujus veniam dedisse. Haec, quod bona venia dixerim, pectori tuo tenacius quam aequum sit insidens et amarissimo moerore contra fas mentem tuam decoquens, ceteram sanctissimae [1688 1Kb] conversationis tuae claritatem molesta quadam caligine [Col. 1208C] obducit et obscurat. Archiepiscopus conscientiae suae testimonio convictus, ne inficiaretur quod audiebat, reatum suum humiliter agnovit; statimque destinatis circumquaque nunciis, cives omnes [1689 1Kb] Coloniae, quos in ultionem injuriae suae excommunicatos urbe fugaverat, ad se evocavit, eisque proxima festivitate paschali---nam in quadragesima visionem viderat---non solum communionem ecclesiasticam, sed etiam bona sua omnia, quae direpta fuerant, benignissime restituit. Sic gravis illa tempestas, quae spiritu diabolico suscitata totam concusserat Coloniam, conquievit; pater filios, filii patrem recognoverunt; archiepiscopus amaritudine, populus metu et [1690 1Kb] sollicitudine, civitas liberata est solitudine. Archiepiscopus [Col. 1208D] jam a principio sepulturam sibi providerat Coloniae in ecclesia beatae Mariae quae dicitur Ad gradus. Postmodum offensus temeritate Coloniensum, qua in eum inaudita rabie debachati fuerant [Col. 1209A] non modo animum, sed corpus quoque suum [1691 1Kb] de Colonia in Sigeberg transferendum censuit, ibique sepeliri [1692 1Kb] se omni modo [1693 1Kb] definivit. Cumque, appropinquante die vocationis suae, Coloniae aegrotaret, jamque in extremo spiritu constitutus animadverteret populum Coloniensem graviter nimis ferre quod tam desiderabili thesauro defraudandus esset: paululum resumpto spiritu, in lecto consedit, acceptaque stola pontificali, ut videlicet verbis plus inesset auctoritatis, familiares suos sub testificatione nominis divini adjuravit ne alibi eum quam in Sigeberg poni [1694 1Kb] sinerent. Factum est ergo quod jusserat. Defunctus enim post modicum, gloria ingenti, magno cleri et plebis studio, summo matronarum Coloniensium luctu, in Sigeberg delatus, [Col. 1209B] atque in medio ecclesiae sepultus est [(428) 1Kb] . Ubi cottidie per ejus interventum fideliter postulantibus multa praestantur divinae opitulationis beneficia.



MLXXVI.

Rex nativitatem Domini Goslariae celebravit. Cumque eo [1695 1Kb] omnes regni principes evocasset, ut de principibus Saxoniae, qui in dedicionem venerant, communi consilio deliberaretur, praeter ducem Boemicum pauci admodum venerunt. Ab ipsis tamen qui venerant jusjurandum exegit et accepit, ut non alium post eum quam filium ejus, tenerum adhuc infantulum, regem sibi eligerent. Ibi Otto, dux quondam Bajoariae, datis pro se duobus filiis suis obsidibus, dedicione absolutus est; nec solum in gratiam, sed in tantam quoque familiaritatem receptus [Col. 1209C] est a rege, ut omnia deinceps consilia, tam de privata quam de re publica, ceteris auriculariis familiarius cum eo communicaret. Ceterorum qui se dediderant nec mentio habita est.

Coloniensis etiam clerus et populus ad eligendum sibi antistitem frequens confluxerat. Quibus rex Hildolfum quendam, Goslariensem canonicum, offerebat, atque ut eligerent dedita opera insistebat. Illi contra summa ope nitebantur, objicientes quod homo statura pusillus [1696 1Kb] , vultu despicabilis, genere obscurus, nec animi nec corporis virtutibus quicquam tanto sacerdotio dignum praetenderet. Unde indignitate rei tanta in eum concitata sunt omnium qui in curte regia erant odia, ut, sicubi in publico [Col. 1209D] apparuisset, omnes eum tanquam aliquod [1697 1Kb] antiquitatis monstrum inconditis clamoribus et canticis perurgerent, lapidesque in eum et pulverem vel quodcumque aliud furentibus casus obtulisset jactarent. Sed rex recolens Annonis [1698 1Kb] archiepiscopi [Col. 1210A] constantiam et invictum adversum omnes nefarios suos conatus spiritum, consulto talem ei successorem ordinari satagebat, cujus facilitate ad omnia quae vellet pro libito suo abuti posset. Cumque, diu multumque conatus, nulla ratione ut eligeretur obtinere potuisset, Colonienses infecto negocio in sua remisit, iterumque media quadragesima rectius, si fieri posset, consultos praesto esse praecepit; contestatus quam sancte, se vivo aut nullum eos aut hunc habituros esse pontificem.

(Jan.) Aderant praeterea Hildebrandi [1699 1Kb] papae legati [(429) 1Kb] , denunciantes regi ut secunda feria secundae ebdomadae in quadragesima [(430) 1Kb] ad sinodum Romae occurreret de criminibus quae obiicerentur causam dicturus; alioquin sciret se absque [Col. 1210B] omni procrastinatione eodem die de corpore sanctae ecclesiae apostolico anathemate abscidendum esse. Quae legatio regem vehementer permovit; statimque abjectis cum gravi contumelia legatis, omnes qui [1700 1Kb] in regno suo essent episcopos et abbates, Wormaciae dominica septuagesimae convenire praecepit, tractare cum eis volens, ad deponendum Romanum pontificem si qua sibi via, si qua ratio pateret; in hoc cardine totam verti ratus [1701 1Kb] salutem suam et regni stabilitatem, si is non esset episcopus.

Ipso tempore contigit papam per immissionem Satanae gravissima pulsari adversitate. Quidam urbis praefectus Romanae, Quintius nomine, et generis [Col. 1210C] claritate et opum gloria eminens, valde in tota Italia multa in possessionibus Romanae ecclesiae praeter leges faciebat. Perlata ad papam querimonia, cum eum saepius modeste corriperet, nec quicquam proficeret secreta correptio, tandem excommunicavit eum, arbitratus hoc saltem modo improbitatem ejus coercendam fore. Hinc ille majori [1702 1Kb] dementia efferatus, ipsa nocte natalis Domini cum armatis inopinato irruit in ecclesiam, in qua papa, vestimentis pontificalibus indutus, sacro altari astabat missarum solemnia celebrans, injectaque---quod dictu quoque nefas est---in capillos ejus manu, multis contumeliis affectum de ecclesia protraxit, et priusquam, vulgato per civitatem rumore, populus frequens auxilio concurreret, in domum quandam [Col. 1210D] munitissimam abripuit. Fama tam atrocis facti totam ilico replevit urbem. Undique ad arma conclamatur. Divites et pauperes, nobiles et ignobiles, uno omnes animo accurrunt, atque in ipso statim orientis diei crepusculo domum Quintii oppugnare [Col. 1211A] summa vi aggrediuntur; et [1703 1Kb] nisi ille, mali quod imminebat haut improvidus, papam dimittere maturasset, domum ipsam, peremptis omnibus qui in ea erant, a fundamento evertissent. Papa interveniente, concitatae multitudinis furor vix et aegre compressus est. Romani quod factum fuerat graviter nimis et indigne ferentes, omnia quae Quintii erant, tam intra [1704 1Kb] muros quam extra, ferro et igne demoliti sunt. Nec minus ille militaris [1705 1Kb] audaciae facinora contra faciebat, succendens et evertens omnia quae poterat de possessionibus Romanae ecclesiae. Ita per multos dies non sine magno et harum et illarum partium dispendio [1706 1Kb] simultas haec trahebatur.

Rex statuta die (Jan. 24) venit Wormaciam; venerunt [Col. 1211B] etiam episcopi et abbates amplissimo numero. Commode quoque conficiendis tantis rebus intervenit quidam ex cardinalibus Romanis Hugo cognomento Blancus, quem ante paucos dies propter ineptiam ejus et mores inconditos papa de statione sua [1707 1Kb] amoverat, deferens secum de vita et institutione papae scenicis figmentis consimilem tragediam: scilicet unde oriundus [(431) 1Kb] , qualiter ab ineunte aetate conversatus, quam perverso ordine sedem apostolicam occupaverit [1708 1Kb] , quae ante episcopatum, quae post acceptum episcopatum memoratu quoque incredibilia flagitia commiserit. Hujus auctoritatem, tamquam divinitus sibi destinatam, gratissime amplexati et promptissime secuti, sententiam [Col. 1211C] promulgarunt quod papa esse non possit, nec ullam juxta privilegium Romanae sedis ligandi aut solvendi potestatem habeat vel aliquando habuerit, qui tantis vitam probris ac criminibus commaculaverit. Cumque ceteri omnes dampnationi ejus nihil haesitantes subscriberent, Adalbero [1709 1Kb] Wirciburgensis [1710 1Kb] episcopus et Herimannus Mettensis [1711 1Kb] episcopus aliquamdiu restiterunt; dicentes incongruum valde et contra canonum scita esse ut episcopus aliquis absens, absque generali concilio, sine legitimis et idoneis accusatoribus [1712 1Kb] et testibus, necdum probatis criminibus quae objicerentur, condempnaretur; nedum Romanus pontifex, adversus quem nec episcopi nec archiepiscopi cujusquam recipienda sit accusatio. Sed Willihelmus Trajectensis [Col. 1211D] episcopus, qui causam regis pertinacius tuebatur, vehementer imminebat, ut aut cum ceteris in dampnationem [1713 1Kb] papae subscriberent, aut regi, cui sub jurejurando fidem spopondissent, protinus [Col. 1212A] renunciarent. Is eo tempore regi admodum carus acceptusque erat, eique rex omnium quae privatim vel publice agenda erant post se ordinationem delegaverat, vir secularibus litteris adprime eruditus, sed fastu nimio inflatus, vix se ipse ferebat. Igitur ex nomine omnium qui convenerant episcoporum et abbatum plenae contumeliarum litterae Romam destinantur, quibus denuncietur Romano pontifici ut pontificatu, quem contra ecclesiasticas leges usurpasset, sese abdicet, sciatque, post eam diem quicquid agat, jubeat, decernat, irritum haberi.

Legati, ut jussum fuerat, summo conatu iter accelerantes, pridie quam sinodus indicta celebraretur, Romam ingressi (Febr. 21), litteras tradunt. Tunc [1714 1Kb] caeteram legationem, sicut in mandatis [Col. 1212B] habebant, verbo non minus contumelioso quam scripto exequuntur. Papa nihil permotus atrocitate nuncii, postera die (Febr. 22), cum clerus et populus ad sinodum frequens confluxisset, in auribus omnium litteras recitari fecit, et, sic cunctis qui convenerant episcopis id fieri decernentibus, regem excommunicavit [1715 1Kb] et cum eo [1716 1Kb] archiepiscopum Mogontinum Sigefridum [1717 1Kb] , episcopum Trajectensem Willihelmum, episcopum Babenbergensem Ruotbertum [1718 1Kb] , caeteris, qui conspirationis hujus participes extiterant, diem statuit qua, nisi Romae praesentati causam dicerent novae hujus et inusitatae contra sedem apostolicam rebellionis, similem caeteris excommunicationis sententiam sortirentur [(432) 1Kb] . Porro Ottonem Ratisponensem episcopum, et [Col. 1212C] Ottonem Constantiensem episcopum, et Burchardum Losannensem [1719 1Kb] episcopum, Eberhardum [1720 1Kb] comitem, Oudalricum [1721 1Kb] et alios nonnullos, quibus rex potissimum consiliariis utebatur, jam pridem excommunicaverat.

Gozilo dux Lutheringorum [1722 1Kb] , cum esset in confinio Lotharingiae et Flandriae in civitate quae dicitur Antwerpha, occisus est per insidias, ut putabatur, Ruoberti [1723 1Kb] Flandrensis comitis. Cum enim quadam nocte (Febr. 26), quiescentibus omnibus, ad necessitatem naturae secessisset, appositus extra domum spiculator [1724 1Kb] confodit eum per secreta natium, relictoque in vulnere ferro, concitus aufugit. Vix deinceps septem diebus accepto vulneri superstes, [Col. 1212D] 4 Kalendas Martii vita decessit, atque Verdunis [1725 1Kb] juxta patrem sepultus est; magnum regni Teutonici [1726 1Kb] robur ac momentum [1727 1Kb] , quoniam, ut saepe jam dictum est, licet staturae pusillitate atque [Col. 1213A] gibbo despicabilis videretur, opum tamen gloria et fortissimorum militum copia, prudentiae quoque maturitate, postremo tocius vitae temperantia, longe caeteris principibus supereminebat.

Rex, finito in Wormacia colloquio, concitus Goslariam rediit (Mart.), ibique iram suam, qua multo jam tempore in Saxones auxie aestuaverat, omni crudelitate explebat. Principes Saxoniae, qui in dedicionem venerant, in ultimas regni partes relegabat; bona eorum suis fautoribus pro libito suo diripienda permittebat; eos qui necdum dediti fuerant acerrimis in dies edictis ad dedicionem urgebat, et nisi quantocius dederentur, ferro et igne infestari et longius natali solo effugari comminabatur. Tum [1728 1Kb] omnia castella, quae superiori [1729 1Kb] anno [(433) 1Kb] [Col. 1213B] dirui [1730 1Kb] jusserat, summo nisu, summo provincialium labore et aerumna instaurabat. Nova quoque in omnibus per Saxoniam montibus et collibus, qui modo ad arcendam vim [1731 1Kb] paululum quid commoditatis habere videbantur, extruebat; illis etiam quae deditis Saxonibus in jus ejus venerant, praesidium imponebat; et multiplicata sunt mala, calamitas et vastitas per universam Saxoniam et Thuringiam supra omnem retro majorum memoriam.

Discessurus Goslaria, pridie Nonas Martii (Mart 6) episcopatum Coloniensem, sicut a primis obsti nato intenderat, Hildolfo dedit. Cleri [1732 1Kb] Coloniensis tres tantum, militum etiam paucissimi aderant; caeteros, ne ad suffragia ferenda occurrerent, indignitas detinuerat [1733 1Kb] ; ipsos qui occurrerant vix [Col. 1213C] contemptim et [1734 1Kb] summis, ut dici solet, labiis [(434) 1Kb] super electione ejus consuluit, risui prorsus ac ludibrio habendos, si non protinus acclamassent. Et ne quis forte adversus eum tumultus seditione vulgi per dilationem consecrationis concitaretur, statim Coloniam profectus, consecrari eum fecit ab Willihelmo Trajectensi episcopo, cujus consobrino episcopatum Poderbrunnensem [1735 1Kb] , ne qua per eum mora ordinationi ejus fieret, promittebat.

Pascha Trajecti celebravit (Mart. 27), ibique ducatum Lotharingiae filio suo Counrado [1736 1Kb] , marcham vero quae dicitur Antwerpha Gotefrido, consobrino Gozelonis ducis, filio Eustachii comitis, impigro et ad rem militarem acerrimo adolescenti, tradidit.

[Col. 1213D] Ipso tempore Ruodolfus dux Suevorum, Welf dux Bajoariorum, Bertholdus [1737 1Kb] dux Carentinorum, Adalbero [1738 1Kb] episcopus Wirciburgensis [1739 1Kb] , Herimannus [Col. 1214A] episcopus Mettensis et alii plerique principes convenientes in unum (April.), consilia conferebant, in tantis calamitatibus quibus res publica vexabatur, quid facto opus esset; regem post bellum Saxonicum eundem permanere qui fuerat; nihil eum [1740 1Kb] de levitate, de crudelitate, de [1741 1Kb] pessimorum hominum convictu ac familiaritate mutasse; ad hoc tantum tam insignem suam adversum [1742 1Kb] Saxones victoriam profecisse, ut ille sui omnium sanguinis jus potestatemque acciperet, et ad perniciem bonorum omnium et ad omne quod animo concepisset flagitium impunita libertate grassaretur; nihil sibi deinceps spei, nihil praesidii reliquum fore, si forte, ut sunt humana, eum offendissent, cum in dediticios contra jusjurandum, contra fidem [Col. 1214B] principum, tam foeda, tam crudelia exercuisset. Haec causa non solum ipsos, sed et cunctos regni principes vehementer permoverat, et eos potissimum quorum [1743 1Kb] consilio [1744 1Kb] principes Saxoniae se in periculum dederant. Facta est igitur conspiratio non modica, et magis ac magis in dies roboratur [1745 1Kb] , ea re maxime omnibus ausum et fiduciam praebente, quod excommunicatum esse regem a Romano pontifice frequentes ab Italia nuncii cottidie deferebant. His animatus Mettensis episcopus et alii plerique, nonnullos ex principibus Saxoniae, quos a rege in custodia habendos susceperant, inscio rege in sua liberos redire permiserunt.

Willehelmus [1746 1Kb] Trajectensis episcopus causam regis, ut supra dictum est, contra bonum et aequum [Col. 1214C] obstinato [1747 1Kb] tuebatur, et studio partium regis multa in [1748 1Kb] injuriam Romani pontificis omnibus pene diebus solemnibus [1749 1Kb] inter missarum solemnia rabido ore declamabat; perjurum eum, adulterum et pseudoaspotolum appellans, et tam a se quam a caeteris episcopis saepenumero excommunicatum pronuncians. Is brevi, posteaquam rex exactis paschalibus feriis Trajecto discesserat, repente gravissima aegritudine correptus est. Cumque per acerrimos cruciatus animae ac corporis urgeretur, miserabili ejulatu coram omnibus qui aderant vociferabatur justo Dei judicio se et praesentem vitam amisisse et aeternam, quod regi ad omnia quae perperam intendisset operam suam summo annisu praebuisset, atque [Col. 1214D] in spem gratiae ejus Romano pontifici, sanctissimo et apostolicarum virtutum viro, graves contumelias, sciens et prudens, innocenti irrogasset. In [Col. 1215A] hanc vocem, ut [1750 1Kb] asserunt, sine communione, sine ulla satisfactione expiravit [(435) 1Kb] [April. 28]. Successit ei in episcopatum [1751 1Kb] Counradus, Mogontini archiepiscopi camerarius. Poderbrunnensem vero episcopatum Boppo [1752 1Kb] Babenbergensis praepositus obtinuit; cujus potissimum factione et studio Herimannus Babenbergensis episcopus episcopatu dejectus fuerat.

Ruopertus [1753 1Kb] abbas quondam Augiensis [1754 1Kb] , monasterium quoddam in Alsatiae partibus [(436) 1Kb] , cui Gengebach [1755 1Kb] nomen est, a Babenbergensi episcopo susceperat gubernandum. Ubi dum pro consuetudine sua lucris temporalibus immoderatius insudaret, paupertatem loci industria sua evincere satagens, occisus est cum alio haut desperatae indolis [Col. 1215B] monacho adolescente, qui eum de Babenbergensi monasterio secutus fuerat, a servitoribus supradicti monasterii, contra quos possessiones monasterii et jus suum, progressus ipse ad vim arcendam, defendere volebat.

Saxones, deportatis in exilium principibus suis, taedio et moerore tabescebant, nec calamitatis ullum usquam patebat effugium. Amicir egis, per montes et colles dispersi, cervicibus imminebant, nec eos ut antea conventus facere, consilia conferre aut ullam recuperandae salutis viam temptare sinebant. Insuper cottidie ex agris et villis praedas agebant, tributa regioni difficillima [1756 1Kb] imponebant, castella sua summo provincialium labore et impensis communiebant [1757 1Kb] , et graves prorsus atque [1758 1Kb] inexplicabiles pristinae [Col. 1215C] rebellionis poenas exigebant. Erant duo cujusdam Geronis comitis filii [(437) 1Kb] , satis quidem edito loco nati, sed propter inopiam rei familiaris inter principes Saxoniae nullius nominis vel momenti. Hi tempore dedicionis ultra Albim fluvium refugerant, ibique rei eventum praestolabantur, facile a rege propter obscuritatem nominis vel ignorati vel contempti. Cumque viderent [1759 1Kb] mala quae fiebant, non aliud scilicet actum dedicione principum, quam [1760 1Kb] proditam plane esse libertatem patriae, totamque gentem Saxonum, quo rex semper intenderat, in servitutem atque sub jugum redactam; quamvis patriis finibus extorres, quamvis munitionibus amissis, perdito patrimonio, rerum omnium inopes [Col. 1215D] remansissent, gaudebant tamen admodum quod cum ceteris Saxoniae principibus in tempestuosum illud dedicionis naufragium non incidissent. Cum [1761 1Kb] [Col. 1216A] urgeret penuria, contractis ex sui similium numero aliquantis copiis, rapto sibi victum quaerere coeperunt. Plerumque etiam, ubi oportunitas accidisset, regis exactoribus resistere et injurias manu propulsare temptabant. Cumque eis semel et secundo res prospere cessissent, milites principum qui relegati fuerant, ingenui quoque omnes qui necdum dediti fuerant, quique extrema omnia quam fidem regis ultra experiri malebant, catervatim ad eos [1762 1Kb] confluebant; et facta est intra [1763 1Kb] dies paucos permaxima multitudo, ita ut jam non ad insidias modo et clandestinas [1764 1Kb] latrocinantium more excursiones, sed ad apertam vim et publicas congressiones pares se hostibus arbitrarentur. Praeterea provinciales, quibus inter ultimas desperationis tenebras [Col. 1216B] lux aliqua salutis [1765 1Kb] et consolationis caelitus emicuerat, omnes promptissimo animo socias manus communemque operam publicis negociis pollicentur; satius judicantes pro patria, pro liberis, pro conjugibus, honesta morte perfungi, quam inter tantas tribulationes omni morte tristiorem vitam agere.

Inter haec rediens Herimannus, patruus Magni ducis, et alii plerique ex principibus dediticiis, quos, ut praedictum est, inconsulto rege indulgentia eorum a quibus tenebantur dedicione absolverat, inopinatum cunctis gaudium praestiterunt, atque omnem, si quis adhuc mentibus resederat, scrupulum ademerunt. Tanta siquidem tamque inopinata rerum prosperitas evidens cunctis erat documentum respicientis [Col. 1216C] eos misericordiae Dei. Igitur armata juventute Saxoniam peragrantes, castella, quibus rex praesidium imposuerat, alia dedicione, alia militari manu brevi omnia receperunt; eos qui intus erant [1766 1Kb] , direptis spoliis, incolomes dimiserunt, accepto ab eis sacramento quod ulterius in Saxoniam hostiliter non venirent. Amicos regis omnes, praeterea quicumque communibus negociis operam suam spondere noluissent, dissipatis omnibus quae habebant, procul Saxonia effugarunt; et directa est salus in manibus eorum [1767 1Kb] [(438) 1Kb] ad recuperationem libertatis pristinae.

Solus adhuc Otto, dux quondam Bajoariae, in castello Hartesburg residebat. Huic rex per totam [Col. 1216D] Saxoniam vices suas et publicarum rerum procurationem delegaverat; dato insuper negocio ut castellum Hartesburg [1768 1Kb] et aliud in monte qui dicitur [Col. 1217A] Lapideus [1769 1Kb] [(439) 1Kb] , qui proximus Goslariae imminet, summa ope extrueret. Ad hunc legatos dirigunt, mandantes ut, omisso opere quod ad eversionem gentis suae immemor libertatis extruere aggressus sit, consilium potius perquirat ad ereptionem principum, quibus ipse ut se dederent vehementissimus auctor fuerit [1770 1Kb] ; jam dudum opinionem indubiam multorum mentibus insedisse, quod idcirco dedicionem ceteris tantopere suaserit, ut eorum sanguine regis sibi animum deplacaret [1771 1Kb] et communi exitio suam ipse salutem mercaretur; hoc nunc evidentibus indiciis elucere, cum illis in ultimas partes terrarum deportatis, ipse proditionis suae mercedem a rege tocius Saxoniae principatum acceperit, et regiae crudelitatis carnifex atque omnium quae ferociter [Col. 1217B] rex meditetur ferocior administer existat; bene igitur famae et honori suo consulat, si tantae infamiae maculam claro aliquo erga patriam suam beneficio purgare conetur, et genti suae, patriam libertatemque armis recuperare cupienti, auxilio concurrat; postremo, si monitis ultro non assentiatur, se procul dubio vim adhibituros, et patriae proditorem, communium castrorum desertorem, ut dignus sit, eversis omnibus quae ejus sint, procul Saxonia expulsuros. Ad haec ille obnixe eos per Deum obtestabatur [1772 1Kb] ut mitius pacatiusque agerent; quae pro communi commodo moliantur, ratione quam temeritate melius procedere; se protinus missurum, et regi modis omnibus suasurum ut principes dedicione absolvat, castella, quae metu [Col. 1217C] rebellionis pristinae extruxerit [1773 1Kb] , diruat, genti Saxonum libertatem, leges ac jura majorum, quae per vim erepta totiens armis repetiverint, restituat; si consilio adquiescat, gravis atque ancipitis belli necessitate sine sanguine liberatam esse Saxoniam; sin autem, se nec indulti honoris amore nec mortis metu nec jurisjurandi religione inhiberi posse ne communem patriae parentumque suorum causam usque ad extremum spiritum quanta possit virtute defendat, juvet, tueatur. In haec verba legatos Saxonum dimisit, statimque suos ad regem, sicut pollicitus fuerat, destinavit, praesidio quoque ab utroque monte quem occupaverat abducto, communem deinceps cum Saxonibus ac socialem vitam [Col. 1217D] agebat.

Rex, de his quae acciderant in Saxonia gravi nuncio accepto, comperto etiam quod ceteri principes, collatis per crebra conventicula consiliis, defectionem meditarentur, hinc ira, hinc sollicitudine in diversa raptatus [1774 1Kb] , cui primum morbo mederetur anxius ambigebat. Sed quo ira impellebat inclinatior, [Col. 1218A] ad [1775 1Kb] oppugnandam Mettensem urbem exercitum admovere cogitabat, et ab episcopo loci, quod creditos custodiae suae principes se inconsulto dimisisset, vindictam expetere. Sed contra reputans, turbata re publica, dubia fide principum, exhausto superioribus bellis millite, extremae dementiae esse, arduum aliquid praecipitanter attemptare, impetum animi ab temeritate ad pacatiora [1776 1Kb] consilia revocavit. Missis igitur circumquaque nunciis [(440) 1Kb] , omnes regni principes in pentecosten Wormaciae sibi occurrere jussit, quid facto opus esset, communi consilio, ut praetendebat, deliberaturus. Statuta die (Mai. 15) ceteris amplo satis numero occurrentibus, nullus aderat supradictorum ducum, a quibus rei publicae periculum timebatur, et quorum [Col. 1218B] potissimum auctoritate, si res tranquillae essent, summam publicorum negociorum disponi oportuerat. Ita conventus ille principum, cassata voluntate regis, nullum habuit effectum. Iterum in natale sancti Petri apostoli (Jun. 29) Mogontiae eos adesse, addita jam edicto obnixa supplicatione [1777 1Kb] , praecepit. Sed ne [1778 1Kb] tunc quidem quisquam eorum vel supplicantem adtendit vel praecipientem, omnibus plane ad rebellionis studium immobiliter obstinatis. Ipsi qui convenerant, foeda simultate a se invicem dissidebant. Jam enim solutus carcere suo Satanas non solum corporali sed et spirituali armatura obpugnabat pacem ecclesiasticam, et quorum corpora jugulabat, animas quoque, ne in aeternum viverent, [Col. 1218C] extinguere satagebat.

Uoto [1779 1Kb] episcopus Treverensis, Roma nuper reversus, communicare nolebat episcopo Mogontino, episcopo Coloniensi et aliis quam pluribus, qui apud regem prae ceteris assidui erant et quorum rex omnia faciebat consilio; obtendens et eos et ipsum regem excommunicatos esse a Romano pontifice; sibi tamen, quod ipsum vix summis precibus extorserit, indultam esse colloquendi tantum regis licentiam; nulla praeter haec in cibo, in potu, in oratione vel in ceteris omnibus communione ejus permissa. Hujus auctoritate animati complures alii, quorum et in Deum fides purior et ad dignitatem rei publicae sententia potior, paulatim se palatio subtrahebant, ne videlicet supradictorum communione macularentur [1780 1Kb] ; [Col. 1218D] et ad regem, licet crebris jussionibus evocati, redire nolebant, satius judicantes regem quam Deum offendere, corporis quam animae dispendium incidere. Illi econtra irasci, fremere, insanire, minas et convicia in omnes passim jaculari [(441) 1Kb] ; injustam et idcirco nihili aestimandam esse Romani pontificis sententiam, qui se nec canonice ad synodum [Col. 1219A] evocatos, nec canonice discussos, nec objecti criminis juxta scita canonum convictos vel confessos praecipiti furore potius quam ratione excommunicasset; episcopum Treverensem et ceteros, qui cum eo ad evertendum rei publicae statum [1781 1Kb] jampridem conspirassent, aliorsum intendere quam loquerentur, nec tam apostolicae sedi auctoritatem deferre [1782 1Kb] , quam ut dignitatem regiam subruant occasionem quaerere, et inveterata adversus regem odia novo religionis vocabulo palliare; eum recte honori suo prospicere, si in hostes suos gladium, quem juxta apostolici vocem ad vindictam malorum (Rom. XIII, 4) acceperit, maturius distringat, et contemptis inanium occasionum latibulis, manifestos regni insidiatores poena quam mereantur afficiat. [Col. 1219B] Nec difficile fuit ingenium regis, per se atrox et implacabile, in iram excitare.

Sed cum videret sub obtentu religionis principes a se paulatim deficere, et, destituto jam auxiliis imperio, vanam esse comminationem quae vim facere non posset quibus comminaretur; ratus---id quod tempus exigebat---utilitati [1783 1Kb] magis quam iracundiae consulendum, iterum atque iterum aversos [1784 1Kb] principum animos blandis legationibus mitigare temptabat. Nec tamen, quod dictu mirum sit, tanta hac rerum asperitate, tanta ingruentium periculorum mole evinci poterat ut, unde potissimum haec flamma invidiae et odii adversum eum exarserat, principes Saxoniae dedicione absolveret. Quin immo, [Col. 1219C] conterritus recenti exemplo eorum qui plerosque ex ipsis se inconsulto dimiserant, residuis, qui adhuc in custodia tenebantur, omnem adhiberi diligentiam jubebat, ne elaberentur. Ideoque saepius his quibus eos servandos crediderat mandabat ut, memores beneficiorum suorum, memores jurisjurandi quo sibi fidem suam firmassent, traditos custodiae suae intemerata fide, donec reposcerentur, servarent, nec aliorum principum foedissimo corrumperentur exemplo, qui, dimissis suo injussu dediticiis, dum privatas suas injurias in regem ulcisci vellent, cladem maximam et maculam multis seculis non abolendam rei publicae intulissent.

Et omnibus quidem infensus, omnium, ut videbatur, sanguinis avidus erat. Praecipue tamen episcopi [Col. 1219D] Halberstadensis, quem, tamquam tocius Saxonicae rebellionis principem et onmium quae secus acciderant fomitem atque incentivum, inexorabili odio insectabatur; et, nisi pontificalis nominis reverentia et fides principum, quae in dedicione intercesserat, obstarent, vitam ejus per omnes cruciatus extorsisset. Hunc Ruoperto Babenbergensi episcopo servandum crediderat, velut praeter ceteros familiares suos immitis ac ferocis ingenii viro, et erga se in [1785 1Kb] adversis rebus spectatae saepe fidei. Sed postquam, inclinatis [Col. 1220A] ad defectionem principibus, iterum novis rem publicam tempestatibus quati aspexit, quamvis custodis diligentiae non diffideret, veritus tamen ne forte, subrepente per hanc moram negligentia, aliquid in eo vis vel [1786 1Kb] fraus hostilis [1787 1Kb] operaretur, ad palatium eum evocavit, et ibi nunc inter camerarios suos, nunc inter cocos et coquinarum spurcitiis [1788 1Kb] indignissimo loco habitum, sub omni diligentia custodiri fecit, donec tam feralibus odiis competens exilium excogitaret. Erat ipso tempore apud regem soror ejus, uxor Salomonis regis Ungariorum, quam maritus regno expulsus, dum in armis et procinctu esset, nusquam tutius quam apud fratrem manere judicaverat, donec, recuperato, si fieri posset, regno, in jocunditate perfrui conjugio [Col. 1220B] liceret. Cumque post multum jam tempus ad maritum, in finibus Ungariae commorantem, redire pararet, rex opportunam [1789 1Kb] eam arbitratus quae crudelitatis hujus munere fungeretur, rogavit eam ut episcopum Halberstadensem [1790 1Kb] secum abduceret, atque in locum ex quo nulla ei deinceps in regnum Teutonicum redeundi copia fieret deportari faceret. Annuit illa petenti, et navi impositum cum hominibus suis praemisit, ipsa paucis post diebus, cum profectioni suae necessaria ordinasset, insecutura praecedentem. Habebat idem episcopus militem quendam Oudalricum [1791 1Kb] nomine, multis in Bajoaria possessionibus praedivitem, regi quoque adprime carum et acceptum. Is ubi advertit mala quae episcopo parabantur, motus miseratione atque ipsa [Col. 1220C] humanarum rerum consideratione, quod tantus ac talis vir, ingens columna et firmamentum rei publicae nisi regis temeritas divina atque humana omnia confudisset, tam pessimo nunc exemplo periturus foret: accessit ad eum paulo antequam navigare inciperet, et quae in eum rex decrevisset per ordinem exposuit; actum esse de salute ejus, nisi propicia [1792 1Kb] divinitas, quae sola jam posset, periclitanti succurreret. Edocet praeterea, possessiones suas et castellum munitissimum [1793 1Kb] haut procul ab littoribus Danubii fluminis abesse, monetque ut, dum ad ea loca navigans pervenisset, rogaret saepius eos cum quibus navigaret, quatenus applicarent et sibi paululum in terram progrediendi facultatem facerent, obtenta vel refrigerandi vel alius cujusvis necessitatis occasione [1794 1Kb] , [Col. 1220D] quae modo tali artificio idonee [1795 1Kb] patrocinaretur; se memorem fidei qua ei obnoxius sit, omnia quae possit pro virili portione facturum, et, si quam ereptionis [1796 1Kb] ejus viam Deus ostendat, temptaturum. Fecit ille ut edoctus fuerat; atque ubi ad praedicta loca propinquare coepit, simulata mala valitudine, quae sibi ex assidua navigatione corpus affecisset insolitum, et, nisi mature consuleretur, extremam perniciem allatura foret [1797 1Kb] languenti: facile [Col. 1221A] obtinuit apud nautas, qui pontificalis nominis intuitu magnam humanitatem ei praestabant, ut quotiens vellet applicarent, et ei egrediendi atque in terra, prout libitum erat, recreandi corporis copiam facerent. Longinqua regio, custodum multitudo, debilitas languentis omnem metum, omnem fugae vel insidiarum suspicionem ademerant. Egrediebatur saepius et regrediebatur, circumspiciens undique et omnia diligenti obtutu [1798 1Kb] perlustrans; nullum usquam promissae salutis indicium, nulla spes elucebat. Forte beati Joannis Baptistae nativitas occurrerat; et mane, dum praeterlaberentur, conspicatus contiguam littori ecclesiam, rogavit ut, appulsa navi, ad celebranda tam sacratissimo die missarum solemnia ad ecclesiam procederent [1799 1Kb] . Assentientibus [Col. 1221B] illis, ingressus ecclesiam, salutarem Deo hostiam offerre, sacerdotalibus, ut solemne est, infulis indutus, coepit. Cui rei intentis omnibus, supradictus Oudalricus, recte per exploratorum diligentiam captata loci oportunitate, repente armata multitudine ecclesiam circumdedit; ingressusque modeste, interim dissimulato propter quod venerat negocio, consummationem sacri ministerii tacitus tranquillusque praestolabatur. Quo expleto, suos quantocius ad navim convolare [1800 1Kb] et omnia quae episcopi sint efferri jubet. Ipse fortissimorum juvenum agmine stipatus, procedentem [1801 1Kb] ab ecclesia episcopum salutat, osculum porrigit, equum, quem evectioni ejus optimum aptaverat, ocius conscendere jubet. Stupentibus qui episcopum abduxerant, quid hoc [Col. 1221C] rei esset, et post irritas ratiocinationes ad arma concurrentibus, jubet ut, si vitae ac saluti suae consultum velint, quieti maneant, arma ponant, naves pacatis [1802 1Kb] animis repetant; gratum habentes quod commissi in tantum pontificem piaculi poenas non exigantur [1803 1Kb] ; si verbis inanibus, si motibus incompositis lacessere pergant, facile gladios procacitati modum facturos; episcopum episcopalis ministerii munia ecclesiae Halberstadensi [1804 1Kb] , cui ordinatus sit episcopus, rectius praestare quam ipsis. Illi, cum numero et virtute impares essent, temerarium arbitrati rem certamini committere, tristi confectoque animo ad naves redierunt. Episcopus in [1805 1Kb] castellum quod haut longe aberat concessit. Ibique [Col. 1221D] paucis diebus commoratus, donec absumpta novitate studia conquiescerent omnium, si qui [1806 1Kb] forte redituro insidiabantur: tandem assumpto laico habitu, quo falleret occursantes, in Saxoniam contendit, et desperantibus jam reditum ejus Saxonibus repente, tamquam ab inferis vivus emergens, restitutus est.

Rex, ubi gestae rei nuncium accepit, graviter et iniquo nimis animo ferebat tantos conatus [1807 1Kb] suos in irritum cessisse, praereptam sibi tantarum contumeliarum [Col. 1222A] vindictam, redditum cum impunitate hostibus virum in quo tocius Saxonici belli summa et cardo verteretur. Nec dubitare poterat paululum jam sopitos ignes Saxonici furoris hoc incentore ilico suscitandos et propediem in immensum conflagraturos, atque eo infestius id acturum, quo se meminisset post dedicionem nullam in rege clementiam, nullam expertum fuisse humanitatem. Verebatur praeterea ne simili modo ceteri quoque elaberentur dediticii, et sibi tam insignis victoriae, tam operosae [1808 1Kb] dedicionis fructus deperiret, assecutis eis se invito libertatem. Omnia consideranti placuit tandem alia deinceps grassari via; et Saxones, quos extranei totiens temptatos non vicerant, suis jam armis, suis parat expugnare viribus; sapienti certe [Col. 1222B] usus [1809 1Kb] consilio, quoniam constet omne regnum nulla vi, nulla clade citius quam domestica atque intestina simultate labefactum corruere. Episcopum Magadaburgensem, episcopum Merseburgensem, episcopum Misenensem, Magnum ducem, Fridericum palatinum comitem, praeterea omnes Saxoniae et Thuringiae principes, qui adhuc in dedicione tenebantur, ab exilio revocari jubet, et clementer accersitis ait se, cum juxta palatinas leges extremo in eos supplicio animadvertere possit, et hoc jure faciat gravibus saepe ab eis contumeliis lacessitus: tamen memorem generis eorum, memorem virtutis quae rei publicae et honori esse possit, et munimento, tam atrocis facti veniam dare, et, quod amplius sit, non aliud ab eis quaerere redemptionis [Col. 1222C] suae precium, quam ut sibi deinceps in dubiis rebus fideles ac devoti maneant auxiliumque praestent ad componendum regni statum et compescendos homines factiosos, eos potissimum qui gentem Saxonicam simplicem et malarum artium nesciam [1810 1Kb] intestinis cottidie dissensionibus inquietent; si id faciant nec ulla ut prius levitate fidem permutent, se [1811 1Kb] primos in amicis habiturum, et, cum se oportunitas praebuerit, beneficiis, prout regiam munificentiam deceat, honoraturum. Illi, etsi eum haec [1812 1Kb] ficta loqui scirent, et necessitate magis quam pietate genuinum animi rigorem laxasse, tamen impunitatis amore libenter amplexantur oblata, promittunt quicquid jubet, promissa [Col. 1222D] repetito saepius sacramento roborant, et accepto commeatu, in sua singuli cum gaudio revertuntur. (Jul.)

Rex, ut supra dictum est, commonitus ab Ottone duce quondam Bajoariae ut turbatis rebus in Saxonia mature consuleret, mandaverat ei ut sibi certa die in Salefelt occurreret, quatenus, communiter habita discussione, quid facto opus esset deliberarent. Postmodum vero fretus his quos dedicione absolverat, quod eorum auxilio in Saxones, qui se [Col. 1223A] laeserant, iram suam idonee ulcisci posset, consilium mutavit, et statuta die nuncios pro se in Salefelt duci [1813 1Kb] Ottoni misit, qui ei dicerent ut, contractis quantiscumque [1814 1Kb] posset copiis, sibi in marcha Misinensi concurreret; se per Boemiam ducto [1815 1Kb] exercitu adventurum, et filiis Geronis comitis, qui imperitam multitudinem male auspicato ad arma concitassent, si Deus vota prosperaret, redditurum quod mererentur. Principibus quoque Saxoniae et Thuringiae, quos patriae nuper remiserat, eadem mandat, obsecrans ut, praestitae sibi indulgentiae gratiam referentes, cunctos quos valeant ab hominum perditorum societate dehortentur, et ipsi ad ferenda publicis negociis auxilia designato die et loco armati instructique praesto assint. Ipse, ut instituerat, [Col. 1223B] paucissimos secum assumens Teutonici exercitus milites, ceteris omnino quid moliretur ignorantibus, in Boemiam contendit; ibique juncto sibi duce ac milite Boemico, repente plus quam tanto operi expediret, fidens nescio an negligens, in marcham Misinensem se infudit; videlicet vana spe elusus, quod ducis Ottonis industria et ceterorum quos beneficio suo devinctos sibi gloriabatur, omnem rebus moram, omnem conficiendo negocio difficultatem ademptura [1816 1Kb] foret. Sed dux Otto, sciens genti Saxonum justas esse causas rebellionis, id multo jam tempore apud regem crebris legationibus egerat ut belli seminarium irarumque causas amoveret, leges ac jura sua Saxonibus rata manere sineret, aequitate pocius quam armis tumultuantes compesceret, et tantos [Col. 1223C] labores, tantum, qui praelio fundendus esset, sanguinem lucratus, sine difficultate in perpetuum opulentissimae gentis servitio frueretur; hanc regis ac [1817 1Kb] tiranni esse distantiam, quod hic vi atque crudelitate obedientiam extorqueat [1818 1Kb] ab invitis, ille legibus ac more majorum moderetur subjectis praecipiatque facienda. Verum ille homo in imperio natus et nutritus, ut tantos natales, tantos prosapiae fasces ac titulos decebat, regium in omnibus semper adversis animum gerebat, mori quam vinci malebat. Inexpiabilis ignominiae maculam putabat, impune injuriam accepisse, et econtra summum decus et vitae precio [1819 1Kb] comparandum aestimabat, nihil quod secus accidisset inultum praeterisse. Ad hoc homines sibi asciverat, talium rerum artifices, mediocri [Col. 1223D] quidem loco natos sed consilio ac manu promptissimos, qui, secundum quod propheta dicit, loquebantur ei placentia et divinabant ei errores (Isai. XXX, 10), et aegrotum animum et per se affinem iracundiae ac temeritati adulationibus [1820 1Kb] suis, tamquam subposita face, in omne quod libuerat inflammabant; ideoque, ut opera sua magis illi foret necessaria, perpetuis rem publicam tempestatibus vexari quam maxime satagebant. His pessimis usus [Col. 1224A] consultoribus, principes regni recta suadentes plurimum aversabatur, nec eos ad consilium suum, nisi forte inexplicabilis [1821 1Kb] necessitas incidisset, admittebat; quin immo auctoritatem eorum, si copia fieret, opprimi ac penitus oblitterari cupiebat, ut in omne quod animus suggessisset effrenata libertate grassanti nullus obsisteret, nemo obloqueretur. Igitur dux Otto, vehementer efferatus quod contra consilium suum rex Saxoniam bello rursus impeteret, ait ad Epponem Citicensem episcopum, qui ei, ut dictum est, in Salefelt functus legatione regis occurrerat, se regi quod honori ejus, quod commodo [1822 1Kb] rei publicae competeret, suggessisse; sed, quoniam plus apud eum fidei sit ineptis assentatoribus quam sibi, plus spei ac fiduciae ponatur in [Col. 1224B] milite Boemico quam in Teutonici exercitus robore, ad eum pertinere, quem coepta exitum sortiantur; se nec rebus bene gestis gloriam, nec, si aliter cesserint, ignominiam habiturum; praeterea nulla jam sacramenti, quo ei fidem dixerit, religione teneri, cum recta et utilia suadens non audiatur, insuper contra leges Dei, contra decus imperii, contra salutem animae suae, ad effundendum sanguinem innocentem gentili ritu arma sumere jubeatur; proinde omni perjurio absolutum, libere deinceps causam gentis suae, quae justa sit, quantum valeat armis et opibus asserturum. Eadem protestabantur ceteri quoque principes tam Saxoniae quam Thuringiae. Qui etiamsi [1823 1Kb] cupidissime vellent, nullum petenti praestare possent auxilium, unanimiter scilicet detrectantibus [Col. 1224C] militibus eorum infaustam contra patriam parentesque [1824 1Kb] suos militiam. Jam enim non dubia fide, vacillantibus animis, ut prius cum [1825 1Kb] inter spem et metum fluctuarent, sed unanimi sententia, obstinata contentione, ab rebellandum conspiraverant; neque callidis principum exhortationibus ut antea concitatum vulgus ad arma prosiluerant [1826 1Kb] , sed omnes simul provinciales, non ductu auspicioque principum, sed privatis studiis, privatis impensis bellum gerere proposuerant; sibi dimicare, sibi, si Deus annuerit [1827 1Kb] , vincere parati; nec aliud a quoquam militiae suae stipendium praestolantes, quam conjugum liberorumque suorum salutem, atque ut a cervicibus suis durissimae servitutis jugum excuterent. Ipsos denique principes, si [Col. 1224D] obniti, si contrahiscere temptarent, dissipatis vel [1828 1Kb] incensis omnibus quae eorum essent, procul patriis finibus expellere minabantur. Ad ultimum ea mente rem gerendam susceperant, ut vel vincerent obstinate vel morerentur. Ultima desperatio sic studia inflammaverat, quoniam certa superioribus annis documenta ceperant, nullam apud regem victis esse spem veniae, cum ferocitatem pectoris ejus et inexorabile Saxonici nominis odium nec voluntaria [Col. 1225A] dedicio principum nec tantus in Thuringia fusus sanguis restrinxisset [1829 1Kb] .

Igitur ubi per Saxoniam rumor percrebruit, quod rex conterminam regni Saxonici marcham Misinensem ferro et igne depopularetur, ad arma conclamant; multa milia hominum brevi concurrunt, conserendi certaminis intolerabili fervent desiderio, obviam ire hostibus unanimi alacritate contendunt. Sed quoniam accelerando itineri turba frequentior, armis atque aliis impedimentis implicita, parum pro voto satagere valebat, filii Geronis comitis, assumptis secum septem milibus expeditorum equitum, summo nisu, ardentissima citius conficiendi negocii aviditate, in occursum properant. Quod si regem consequi et sic efferato milite, sic ferventibus [Col. 1225B] studiis signa conferre contigisset, ut multorum ferebat opinio, tractum tot annis bellum Saxonicum facili compendio confectum fuisset, et regem cunctumque [1830 1Kb] ejus comitatum vel [1831 1Kb] mors certissima vel [1831 1Kb] ignominia difficile abolenda occupasset. Nam praeter exercitum Boemicum, qui nec ipse vel armis vel [1831 1Kb] numero vel [1831 1Kb] virtute tanto negocio se parem paestiterat, paucissimos secum habebat, quoniam supervacaneum arbitratus fuerat, Teutonicis militibus tam longinquae expeditionis laborem indicere, cum speraret, ut dictum est, industria Ottonis ducis et aliorum quos dedicione gratis absolverat, omnes Saxonum vires facile enervandas [1832 1Kb] , et copias sibi majoribus etiam bellis sufficientes statuto [Col. 1225C] die ac loco affuturas. Forte tum [1833 1Kb] temporis, Deo misericorditer saluti regis prospiciente, fluvius Milda [(442) 1Kb] , qui utrumque exercitum medius dirimebat, effusis nuper imbribus vehementer intumuerat atque omnem transmeandi facultatem ademerat. Cujus rex inundatione commodissime pro se usus, non expectata decrescentium aquarum vicissitudine, in Boemiam se recepit, maturatoque per Bajoariam reditu, moestus ac poenitens, quod tantos labores in vacuum expendisset, Wormaciam repedavit. Et quoniam digrediens duci Boemico marcham Misinensem, tam spectatae in arduis rebus fidei praemium, dederat, Ecbertus [1834 1Kb] marchio, cujus eadem [(443) 1Kb] marcha erat, filius patruelis regis, puer longe adhuc intra militares annos, ubi primum decrescentibus aquis [Col. 1225D] fluvius factus est transmeabilis, adjunctis [1835 1Kb] sibi Saxonibus, Misinen [1836 1Kb] perrexit, omniaque castella, quibus dux Boemicus praesidium imposuerat, admota [Col. 1226A] militari manu recepit, suosque milites, qui deinceps contra omnem [1837 1Kb] hostium irruptionem indefessi excubarent, imposuit; mirantibus cunctis, quod regem nec aetatis nec propinquitatis respectus ab hac injuria revocasset.

Interea Ruodolfus [1838 1Kb] dux Suevorum, Welf dux Bajoariorum, Berhtoldus [1839 1Kb] dux Carentinorum, Adalbero [1840 1Kb] episcopus Wirciburgensis, Adalbertus [1841 1Kb] episcopus Wormaciensis, et alii quos rei publicae calamitas movebat, in loco qui dicitur Ulma conventu habito [(444) 1Kb] , statuerunt, ut omnes, quicumque rei publicae consultum vellent, 17 Kalendas Novembris Triburiam convenirent, et variis cladibus, quibus permultos jam annes pax ecclesiastica turbabatur, tandem aliquando malorum [Col. 1226B] pertaesi [1842 1Kb] , finem facerent. Hoc Sueviae, hoc Bajoariae, hoc Saxoniae, hoc Lutheringiae [1843 1Kb] , hoc Franciae Teutonicae principibus denunciarunt, universosque in commune per Deum obtestabantur, ut omni excusatione relegata, cuncta privatae rei sollicitudine posthabita, hanc singuli communibus [1844 1Kb] commodis vel [1845 1Kb] extremam operam dependerent. Qua expectatione suspensis atque attonitis omnibus, episcopus Mogontinus et alii quamplures, qui eatenus partes regis vehementius tuebantur, ab eo defecerunt, et adjuncti supradictis principibus, ad meliorandum regni statum ardentissimo zelo exarserunt. Miro etiam atque inopinato rerum successu, ut quod moliebantur nullis jam retardaretur impedimentis, obsides, quibus nonnulli ex principibus [Col. 1226C] superiore anno fidem suam apud regem obligaverant, repente his qui eos dederant sunt restituti. Duos ducis Ottonis filios, alterum rex ipse, alterum is qui a rege servandum susceperat, inscio rege, patri nec opinanti remisit.

Filius Uotonis [1846 1Kb] marchionis et filius Adelae, derelictae Dedi marchionis [(445) 1Kb] , ambo tenerae aetatis et longe adhuc infra pubertatis annos pueruli, cum in munitione cujusdam Everhardi ministri regis custodirentur, magnum quoddam et posterorum memoria dignum nobilissimae indolis documentum ediderunt. Jusserat rex eidem Everhardo, vel [1847 1Kb] propter tanti generis claritatem vel [1847 1Kb] propter aetatis infirmae compassionem, ut eos indulgentissime [Col. 1226D] nutriret et, ne aut inerti otio aut jugis custodiae taedio tabescerent, sineret [1848 1Kb] eos interdum cum aequalibus suis ludicris [1849 1Kb] puerilibus exerceri. Hoc [Col. 1227A] ipsum parentes, crebra custodibus munuscula destinantes, flagitabant. Fecit ille ut petebatur, et modo intra munitionem modo extra, adhibitis custodibus, prout libitum erat ludere patiebatur, nihil sinistrum in aetate simplici et fraudis nescia suspicatus [1850 1Kb] . Interdum etiam in nemus quod munitioni contiguum erat venatum pergens, impositos equis, cujus rei vixdum aetas patiens erat, secum ire permittebat, ut oppressas moerore ac taedio mentes hoc advocamento [1851 1Kb] recrearent. Cum hoc saepius faceret, consuetudo fiduciam, fiducia custodibus securitatem pariebat, ut eis indulgentius in dies diligentis custodiae frena laxarent, et absumpta jam omni suspicione, quicquid voluissent etiam absque arbitris eos agere paterentur. Coeperunt igitur, ubicumque tempus [Col. 1227B] et locum secretiorem nacti fuerant, sermones conserere, patriae parentumque recordari, peregrinationis molestias deplorare, et ut pro salute sua aliquid Deo auspice conarentur, mutuis se suasionibus incitare. Quadam ergo die, cum juxta solitum praedictus Everhardus, secum assumptis eis, venatum exisset, et ad insectandam, quae casu occurrerat, feram omnes, ut fieri assolet, inconditis clamoribus, ferventissimis studiis discurrissent, pueruli ubi se solos adverterunt, custodem nullum, eos qui simul venatum processerant aliarum rerum immemores, soli quae agebatur venationi intentissimos, quantis possunt viribus, equis subdunt calcaria, per condensa silvarum, per abrupta montium, per concava vallium, periculi sui vel negligentes vel contemptores, [Col. 1227C] dicto citius evolant; nec in certum aliquem locum, regionis ignari, cursum dirigunt, sed [1852 1Kb] laxatis temere habenis, quocumque impetus equos ferebat, praecipites ruunt. Celeri cursu transmisso nemore ad Moenem [1853 1Kb] perveniunt, piscatorem illic offendunt in scapha piscatoria [1854 1Kb] capturis piscium incumbentem, evehi se Mogontiam petunt, clamides suas quibus vestiebantur, quoniam aliud in promptu non erat, evectionis precium offerunt. Ille vel precio allectus, vel miseratione periclitantium permotus---hoc enim ex trepidatione et cetero corporis gestu facile conjiciebat---benigne in naviculam suscepit, et utensilibus quae in navicula erant adopertos, ne scilicet ab insequentibus agnoscerentur, Mogontiam, ut rogaverant, evexit. Equi eorum, transito amne, [Col. 1227D] in ulteriore ripa, juxta naviculam mirum in modum moderato gradu decurrebant, ita ut cum eunte navicula pariter irent, cum subsistente pariter subsisterent. Brutis pecoribus [1855 1Kb] humanas inesse animas crederes. Ubi Mogontiam ventum est, receptis equis suis, in domum quandam ripae contiguam clanculo se immergunt, dominumque domus per Deum obtestantur, ne eos cuiquam prodat; se archiepiscopo [Col. 1228A] Mogontine genere conjunctissimos esse, cui si incolumes intemerata fide restituat, tam ab ipso quam a ceteris parentibus suis, qui inter regni principes et opum et dignitatis speciali praerogativa emineant, digna meritis praemia relaturus sit. Nec multo post aderat Everhardus [1856 1Kb] , fremens et stridens dentibus prae doloris impatientia, compertoque per veridicos indices, quo pueri divertissent, summa vi, summo conamine domum expugnare foresque infringere parabat, et nisi obsides regis mature redderentur, ignem tectis se injecturum minabatur. Concurrit civitas ad spectaculum, et facta est pro studiis partium confusa et dissona aliud atque aliud clamantium turbarum vociferatio. Perlato ad episcopum Mogontinum tumultuantis civitatis nuncio, [Col. 1228B] misit confestim cum armatis Conradum comitem de castello quod dicitur Liuzelenburg [1857 1Kb] , qui tum forte apud episcopum praesens erat. Qui veniens Everhardum, improbe [1858 1Kb] saevientem atque in omnes qui obsisterent nunc vi nunc comminatione grassantem, ab obpugnatione aedium cum contumelia repulit, susceptosque pueros episcopo praesentavit. Ille admodum gratulatus, quod causam principum, qui pro communi commodo arma sumere meditabantur, hac etiam parte impedimentorum [1859 1Kb] liberasset, suis singulos parentibus cum omni diligentia, ne quis scilicet insidiaretur abeuntibus, remisit.

Statuta die (Oct. 16) juxta condictum principes Sueviae et Saxoniae Triburiam convenerunt amplissimo numero, obstinatis mentibus ad summovendum [Col. 1228C] a negociis regni regem Heinricum, et alium in quem communis electio consensisset creandum. Aderant una legati apostolicae sedis, Sigehardus patriarcha Aquileiensis et Altmannus Pataviensis episcopus, vir apostolicae conversationis et magnarum in Christo virtutum, cui papa vices suas in dispositione ecclesiasticarum causarum delegaverat, et laici nonnulli, qui magnis opibus relictis ultro se ad privatam tenuemque vitam propter Deum contulerant, missi a Romano pontifice, ut palam omnibus per Gallias contestarentur, justis de causis excommunicatum esse regem Heinricum, et ad eligendum alium [1860 1Kb] apostolici consensus et auctoritatis suffragium pollicerentur. Hi nec principi nec privato cuiquam, qui [Col. 1228D] regi Heinrico dicto vel facto aliquatenus post excommunicationem communicasset, communicare volebant, donec publice professus poenitentiam, per Altmannum, vicarium Romani pontificis, anathemate absolveretur. Pari cautela eorum quoque communionem vitabant, qui presbiteris conjugatis vel eis qui ecclesiasticas ordinationes precio comparaverant in oratione communicassent. Per septem [(446) 1Kb] itaque continuos dies consilia conferentes, quid [Col. 1229A] facto opus esset, qua ratione periclitanti et jam jam naufragium minitanti rei publicae consulendum foret, perquirebant. Replicabant ab tenero, ut aiunt, ungue [(447) 1Kb] omnem vitae regis institutionem, quibus probris, quibus flagitiis existimationem suam decusque imperii vixdum adulta aetate maculasset; quas injurias singulis, quas in commune omnibus, ubi primum pubertatis annos attigit, irrogasset; quod remotis a familiaritate sua principibus, infimos homines et nullis majoribus ortos summis honoribus extulisset, et cum eis noctes perinde ac dies in deliberationibus insumens, ultimum, si possit, nobilitati exterminium machinaretur; quod barbaris gentibus vacatione data, in subditos sibi populos dedita opera ferrum distrinxisset et in eorum nece [Col. 1229B] hostili [1861 1Kb] crudelitate grassaretur; regnum, quod a parentibus suis pacatissimum et bonis omnibus florentissimum accepit, quam foedum, quam despicabile, quam intestinis cladibus infestum cruentumque reddidisset; ecclesias et monasteria destructa, victualia servorum Dei versa esse in stipendia militum, studium religionis et rerum ecclesiasticarum transisse ad arma militaria et ad munitiones extruendas, non quibus vis et impetus barbarorum arceatur, sed quibus patriae tranquillitas eripiatur [1862 1Kb] et liberis [1863 1Kb] cervicibus durissimae servitutis jugum imponatur; nullum usquam esse viduis et orphanis solatium, nullum oppressis et calumpniam sustinentibus refugium, non legibus reverentiam, non moribus disciplinam, non ecclesiae auctoritatem [Col. 1229C] suam, non rei publicae manere dignitatem suam; ita unius hominis temeritate sacra et profana, divina et humana, fasque nefasque confusa esse et implicita [1864 1Kb] ; proinde tantarum calamitatum unicum ac singulare superesse remedium, ut quantocius amoto eo, alius rex crearetur, qui tamdiu terminos suos evaganti licentiae frena injiceret [1865 1Kb] [(447*) 1Kb] et mundi vacillantis ruinam subjectis humeris sustentaret.

Rex Heinricus, contractis in unum suae partis assertoribus, in villa quae dicitur Oppenheim se continebat, Reno fluvio utraque castra dirimente, frequentesque ad eos in dies legatos mittebat, pollicens omnium quae eos offenderant in reliquum emendationem; se veterum injuriarum memoriam sequentibus [Col. 1229D] beneficiis, si vita comes foret, aboliturum, nihilque deinceps circa rerum publicarum administrationem absque communi consulto acturum; postremo ultro se jure suo cedere eisque gubernandi disponendique pro suo arbitratu tocius regni jus potestatemque facere, dummodo aequo animo paterentur, sola regii nominis regiique cultus rata sibi manere insignia, quae semel legitime accepta, sine [Col. 1230A] summa omnium eorum ignominia amittere non posset, nec sinerent regni Teutonici [1866 1Kb] splendorem, omnibus retro seculis intactum incontaminatumque, sua aetate tam turpis exempli macula sordescere; quod si verba sua difficilius admitterent, magnificis promissionibus totiens elusi, paratum se, quibus sacramentis, quibus vellent obsidibus, fidem facere, quod nulla umquam dies, nulla rerum vel casuum mutabilitas hanc suam in eos benivolentiam corruptura foret. Ad haec illi [1867 1Kb] : Nulla, inquiunt, jam supersunt argumenta, quibus totiens recognita atque spectata fides ejus probari ultra vel obligari valeat, cum totiens morum suorum emendationem coram oculis omnia cernentis Dei quam sancte pollicitus, omnia quibus se obstrinxerat vincula, ubi [Col. 1230B] primum calamitas quae ad praesens urgebat [1868 1Kb] praeteriit, tamquam aranearum telas ruperit [(448) 1Kb] , et semper se ipso deterior, cursum mali operis, sicut equus impetu vadens in praelium, effrenata libertate repetiverit. Neque nos praecipiti temeritate ad haec extrema experienda prorupimus [1869 1Kb] . Omnes vias, omnia prius consilia pertemptavimus, si qua ratione rigidum obstinatumque in malis desperati hominis ingenium emolliri possit. Sed inveteratus morbus atque imis penitus jam insidens visceribus, nihil spei, nihil admittit remedii, omnem artem, omnem evincens industriam medicantium; quin immo, dum levitati ejus impensius morem gerere studemus, et cunctis, quae perperam molitur, religionis obtenta muliebrem praebemus patientiam, status rei publicae [Col. 1230C] eversus est, tranquillitas ecclesiarum turbata, majestas imperii ablata, auctoritas principum evacuata, mores inversi, leges abolitae, et secundum prophetae elogium maledictum et mendacium et homicidium et furtum et adulterium inundaverunt et sanguis sanguinem tetigit (Osee, IV, 2); postremo omnis [1870 1Kb] justiciae et pietatis, religionis et honestatis disciplina situ atque incultu obsolevit. Haec [1871 1Kb] quidem, dum sola vitae temporalis detrimenta, dum solam famae et existimationis labem minitarentur, tametsi viris [1872 1Kb] ferenda non essent, tulimus tamen, ne contra jusjurandum, quo tenebamur, praecipitanter impudenterque venire videremur, et dum gloriae nostrae consulere conaremur, animae naufragium pateremur. Nunc [Col. 1230D] vero cum ab ecclesiae corpore propter flagitia sua apostolici anathematis mucrone praecisus sit, cum ei communicare sine communionis ecclesiasticae dampno et fidei jactura non possimus, cum fidem nostram, multis apud eum sacramentis implicitam, Romanus pontifex apostolica auctoritate explicuerit: extremae profecto dementiae esset [1873 1Kb] , divinitus oblatam salutis occasionem non obviis, ut dici solet, [Col. 1231A] manibus [(449) 1Kb] excipere, et quod jam diu praemeditatum sit ut agatur, tam oportuno tempore non agere, cum leges humanae et ecclesiasticae sinant, cum locus et tempus arrideant, cum denique omnia, quae paci vel bello usui esse solent, conficiendae tantae rei favorem suum polliceantur. Quapropter contemptis inanium argumentorum cuniculis, quibus denuo in cervices jugulosque nostros viam gladio suo affectat, immobiliter animo fixum tenemus [(450) 1Kb] , ut absque ulla dilatione virum nobis provideamus, qui praecedat nos [1874 1Kb] et praelietur bellum Domini ad expugnandam et destruendam omnem cujuscumque hominis altitudinem, elevantem et extollentem se adversus justiciam et veritatem Dei et sanctae Romanae Ecclesiae auctoritatem. In haec verba legatos regis dimiserunt.

[Col. 1231B] Iterum alios atque alios misit, nullum supplicationis genus, quod impediendae tantae rei proficuum putaretur, praetermittens. Sed illi in eadem sententia fixi obstinatique manebant. Jamque utraque ex parte ad magnum discrimen res spectare videbatur. Denique et hi regem alium sibi protinus constituere, et transmisso Reno fluvio---navigium enim omne episcopus Mogontinus in eam ripam coegerat---proxima luce regi Heinrico arma inferre parabant; et ille, incisa spe dilationis impetrandae, suos, qui per proximas villas dispersi erant, in unum coire [1875 1Kb] atque arma expedire jubebat, ut in ulteriorem ripam progressos confestim praelio adoriretur. In hac tantarum expectatione rerum [Col. 1231C] intentis sollicitisque omnibus, ecce primo diluculo sequentis diei, quae ultimam cladem rei publicae allatura timebatur, Suevi et Saxones legatos ad regem miserunt, qui ei dicerent: Tametsi nec in bello nec in pace ulla umquam ei justiciae vel legum cura fuerit, se tamen legibus cum eo agere velle, et cum crimina, quae ei obiciantur, omnibus constent luce clariora, se tamen rem integram Romani pontificis cognitioni reservare; acturos se cum eo, ut [1876 1Kb] in purificatione sanctae Mariae Augustam occurrat, ibique celeberrimo conventu habito principum tocius regni, discussis utrarumque partium allegationibus, ipse suo judicio vel addicat vel absolvat accusatum; quod si ante diem anniversarium excommunicationis suae, suo praesertim vicio, excommunicatione [Col. 1231D] non absolvatur, absque retractatione in perpetuum causa ceciderit, nec legibus deinceps regnum repetere possit, quod legibus ultra administrare, annuam passus excommunicationem, non possit; si oblatam conditionem gratanter amplexetur et Romano pontifici per omnia subditum [Col. 1232A] se dictoque obtemperantem fore polliceatur, hinc se experimentum capturos: omnes, quos ille excommunicavit, extemplo [1877 1Kb] an convictu contubernioque suo amoveat, ipse in urbem Spirensium dimisso exercitu secedat, ibique solo Verdunensi [1878 1Kb] episcopo [(451) 1Kb] paucisque ministris, quos tamen sententia principum ab hac excommunicatione integros incorruptosque probaverit, contentus, privatam interim vitam agat, ecclesiam non ingrediens, nihil circa publica negocia suo jure disponens, nullam regii apparatus pompam, nulla regiae dignitatis insignia sibi [1879 1Kb] juxta solitum adhibens usque ad sinodicam causae suae examinationem; praeterea civitatem Wormaciensem, quam expulso episcopo, dissipato coelestis militiae sanctuario, arcem belli [Col. 1232B] speluncamque latronum fecerat, abducto praesidio, episcopo Wormaciensi restituat, datis insuper sacramentis et obsidibus, ne quid deinceps rebellionis vel insidiarum ab civibus timere debeat; porro si quid horum praevaricetur, tum [1880 1Kb] se omni culpa, omni jurisjurandi religione, omni perfidiae infamia liberatos, non expectato ulterius Romani pontificis judicio, quid rei publicae expediat, communi consilio visuros. Rex, cujus omnis [1881 1Kb] spes omnesque [1882 1Kb] copiae in artum coactae fuerant, gratulatus admodum, quod aliqua, quantumvis foeda, conditione urgentem ad praesens calamitatem declinasset, promptissime per omnia obedientiam pollicetur [(452) 1Kb] . Statimque Coloniensem episcopum, Babenbergensem episcopum, Strazburgensem [1883 1Kb] episcopum, Basilensem [1884 1Kb] [Col. 1232C] episcopum, Spirensem [1885 1Kb] episcopum, Losannensem [1886 1Kb] episcopum, Citicensem episcopum, Osenbruggensem episcopum, Oudalricum [1887 1Kb] de Cosheim, Everhardum, Hartmannum, ceterosque excommunicatos, quorum antehac opera consiliisque gratissime utebatur, omnes castris egredi jubet; missis quoque Wormaciam nunciis, milites, quos illic praesidii causa constituerat, abscedere urbemque episcopo patere praecipit [1888 1Kb] ; dehinc ceteris, qui ad auxilia sibi ferenda frequentes convenerant, singulis in sua dimissis, ipse juxta condictum cum paucis Spiram contendit, ibique intra [1889 1Kb] terminos et leges, quas principes praescripserant, aliquanto tempore mediocriter vitam moresque cohibebat.

(Novbr.) Suevi et Saxones, postquam, deditis [Col. 1232D] Wormaciensibus, statum civitatis episcopo [1890 1Kb] pacatissimum reddiderunt, laeti ovantesque patriam repetebant, confestimque legatos Romam destinarunt, qui papam rei gestae ordinem edocerent enixeque flagitarent, ut sedandis per Gallias tantis bellorum civilium tempestatibus ipse statuta die [Col. 1233A] suam non dedignaretur praestare praesentiam. Rex etiam certo sciens omnem suam in eo verti salutem, si ante anniversariam diem excommunicatione absolveretur, nec satis tutum suis rationibus existimans, ut expectato intra [1891 1Kb] Gallias Romani pontificis adventu, sic infesto judici, sic obstinatis accusatoribus causam [1892 1Kb] addiceret ventilandam, optimum factu sibi judicavit pro eo tum statu rerum suarum, ut in Gallias proficiscenti Romano pontifici (Decbr.) intra [1893 1Kb] Italiam occurreret et anathematis absolutionem quoquo posset modo impetrare conaretur; hac impetrata, ceteram rebus difficultatem facile adimendam, cum colloqui principibus et conferre consilia et fidem amicorum in adversis implorare nulla deinceps vetaret [Col. 1233B] religio. Paucis igitur ante natalem Domini diebus Spirensi urbe discedens, cum uxore et filio parvulo iter aggressus est, nec quisquam ex omnibus Teutonicis vir ingenuus comitatus est regno excedentem, praeter unum, et ipsum nec genere nec opibus conspicuum. Cumque impensis tam longi itineris egeret, multisque supplicaret quibus incolumi rei publica saepenumero profuerat, pauci admodum erant, qui vel veterum beneficiorum memoria vel praesenti humanarum rerum spectaculo permoti necessitatem ejus aliquatenus relevarent. Eo miseriarum et calamitatis ex summa gloria summisque opibus repente pervenerat. Similiter quoque ceteri excommunicati obtinendae citius absolutionis studio ardentissime iter [1894 1Kb] accelerabant in Italiam, [Col. 1233C] nec tamen in societatem itineris regem admittere, principum vel pocius Romani pontificis metu absterriti, patiebantur.

Vis atque inclementia hiemis hoc anno adeo jugis solitoque asperior inhorruerat, ut a festivitate sancti Martini Renus fluvius, glaciali frigore constrictus, pene usque ad Kalendas Aprilis pedestri itineri transmeabilis maneret, et plerisque in locis vineta, exsiccatis frigore radicibus, omnino arescerent.



MLXXVII.

[Col. 1233D] Dux Polenorum [(453) 1Kb] , qui per multos jam annos [Col. 1234A] regibus Teutonicis tributarius fuerat, cujusque [1895 1Kb] regnum jam olim Teutonicorum [1896 1Kb] virtute subactum atque in provinciam redactum fuerat, repente in superbiam elatus, propterea quod principes Teutonicos [1897 1Kb] cerneret domesticis seditionibus occupatos, nequaquam ad inferenda exteris [1898 1Kb] gentibus arma vacare, regiam dignitatem regiumque nomen sibi usurpavit, diadema [1899 1Kb] imposuit, atque ipso die natalis Domini a 15 [(454) 1Kb] episcopis in regem est consecratus. Quae brevi post comperta principes [1900 1Kb] quibus rei publicae dignitas curae fuit graviter affecere, sibique invicem succensebant, quod, dum intestinis in se atque in sua viscera odiis saevirent et digladiarentur, potentiam opesque barbarorum in tantum aluissent, ut jam tercio dux Boemicus [Col. 1234B] regnum Teutonicum [1901 1Kb] ferro et igne populabundus peragrasset, et nunc dux Polenorum in ignominiam regni Teutonici [1901 1Kb] contra leges ac jura majorum regium nomen regiumque diadema impudens affectasset.

Rex Heinricus in Italiam proficiscens, intra [1902 1Kb] Burgundiam in loco qui dicitur Bisenzun [1903 1Kb] [(455) 1Kb] , natalem Domini celebravit, satis magnifice pro sua tum [1904 1Kb] calamitate susceptus et habitus ab avunculo matris suae, Willihelmo comite, cujus in illis locis amplissimae et florentissimae opes erant. Ea porro causa erat, ut relicto recto itinere in Burgundiam diverteret, quod certo compererat duces Ruodolfum, Welf et Berhtoldum [1905 1Kb] omnes vias omnesque aditus qui ad Italiam mittunt, quos vulgato [Col. 1234C] nomine clusas vocant, appositis custodibus anticipasse, ut nulla illic ei copia transeundi fieret. Exacta solemnitate natalis Domini profectus inde, cum in locum qui Cinis [1906 1Kb] [(456) 1Kb] dicitur venisset, obviam habuit socrum suam [(457) 1Kb] filiumque ejus Amedeum [(458) 1Kb] nomine, quorum in illis regionibus et auctoritas clarissima et possessiones amplissimae [(459) 1Kb] et nomen celeberrimum erat. Hi venientem honorifice susceperunt; transitum tamen per terminos suos alias ei concedere nolebant, nisi quinque Italiae episcopatus, possessionibus suis contiguos, [Col. 1234D] eis redimendi [1907 1Kb] itineris precium traderet. [Col. 1235A] Durum hoc nimis atque intolerabile omnibus regis consiliariis visum est. Sed cum ei inevitabilis incumberet necessitas quoquo [1908 1Kb] posset pacto redimendi itineris, et illi nec jure propinquitatis nec tantae calamitatis miseratione quicquam moverentur, multo labore et tempore in hac deliberatione insumpto, vix et aegre tandem impetratum est, ut provinciam quandam Burgundiae [(460) 1Kb] , bonis omnibus locupletissimam, concedendi transitus mercedem dignarentur [1909 1Kb] accipere. Ita indignatio Domini [1910 1Kb] non solum sacramentis et frequentibus beneficiis sibi obnoxios, sed etiam amicos et genere propinquos ab eo averterat. Difficulter assecuto transeundi licentiam protinus alia successit difficultas (Januar.) Hiemps erat asperrima, et montes [Col. 1235B] per quos transitus erat in immensum porrecti et pene nubibus cacumen ingerentes, ita mole nivium et glaciali frigore obriguerant, ut per lubricum praecipitemque decessum [1911 1Kb] nec equitis nec peditis gressum sine periculo admitterent. Sed dies anniversarius, quo rex in excommunicationem devenerat, e vicino imminens [1912 1Kb] , nullas accelerandi itineris [1913 1Kb] moras patiebatur, quia, nisi ante eam diem anathemate absolveretur, decretum noverat communi principum sententia, ut et causa in perpetuum [1914 1Kb] cecidisset et regnum sine ullo deinceps restitutionis remedio amisisset. Igitur quosdam ex indigenis locorum peritos et praeruptis Alpium jugis assuetos, mercede conduxit, qui comitatum ejus per abruptum montem [1915 1Kb] et moles nivium [1916 1Kb] praecederent, [Col. 1235C] et subsequentibus, quaqua possent arte, itineris asperitatem levigarent. His ductoribus cum in verticem montis magna cum difficultate evasissent, nulla ulterius progrediendi copia erat, eo quod praeceps montis latus, et ut dictum est glaciali frigore lubricum, omnem penitus decessum [1917 1Kb] negare videretur. Ibi viri periculum omne viribus evincere conantes, nunc manibus et pedibus reptando, nunc ductorum suorum humeris innitendo, interdum quoque titubante per lubricum gressu cadendo et longius volutando, vix tandem aliquando cum gravi salutis suae periculo ad campestria pervenerunt. Reginam et alias quae in obsequio ejus erant mulieres, boum coriis impositas, duces itineris, conductu [Col. 1235D] praeeuntes, deorsum trahebant. Equorum alios per machinas quasdam summittebant, alios colligatis pedibus trahebant, ex quibus multi dum traherentur [Col. 1236A] mortui, plures debilitati, pauci admodum integri incolumesque periculum evadere potuerunt.

Postquam per Italiam fama percrebruit, venisse regem, et superatis asperrimis rupibus jam intra [1918 1Kb] Italiae fines [1919 1Kb] consistere, certatim ad eum omnes Italiae episcopi et comites confluebant, eumque, ut regia magnificentia dignum erat, summo cum honore suscipiebant, atque intra [1920 1Kb] paucos dies [1921 1Kb] infinitae multitudinis ad eum congregatus est exercitus. Erant enim jam ab exordio regni ejus semper desiderantes adventum ejus in Italiam, eo quod regnum illud bellis, seditionibus et latrociniis ac variis privatorum infestationibus assidue infestaretur et omnia quae praeter leges et jura majorum ab improbis hominibus praesumebantur, regiae auctoritatis censura [Col. 1236B] corrigi sperarent. Praeterea, quia fama vulgaverat, ad deponendum papam ferocibus eum animis properare [1922 1Kb] , admodum gratulabantur, oblatam sibi occasionem esse, qua in eum, qui se jam pridem ab ecclesiastica communione suspenderat, injuriam suam idonee vindicarent.

Interea papa rogatus per litteras a principibus Teutonicis [1923 1Kb] qui in Oppenheim convenerant, ut in purificatione sanctae Mariae ad discutiendam causam regis Augustae occurreret, invitis Romanis principibus et propter incertum rei eventum iter [1924 1Kb] illud dissuadentibus, Roma egressus est, et quantum poterat profectionem accelerans, statuto die praesto esse satagebat, ducatum [(461) 1Kb] ei praebente Mathilda, derelicta ducis Luteringorum [1925 1Kb] Gozelonis, [Col. 1236C] filia Bonifacii marchionis et Beatricis comitissae. Haec, vivente adhuc viro suo, quandam viduitatis speciem, longissimis ab eo spaciis exclusa, praetendebat, cum nec ipsa maritum in Luteringiam [1926 1Kb] extra natale solum sequi vellet, et ille, ducatus quem in Luteringia [1927 1Kb] administrabat negociis implicitus, vix [1928 1Kb] post tercium vel quartum annum semel marcham Italicam inviseret. Post cujus mortem Romani pontificis lateri [1929 1Kb] pene comes individua adhaerebat [(462) 1Kb] , eumque miro colebat affectu. Cumque magna pars Italiae ejus pareret imperio, et omnibus quae prima mortales ducunt supra ceteros terrae illius principes habundaret, ubicumque opera ejus papa indiguisset, ocius [1930 1Kb] aderat et tamquam patri vel domino sedulum [Col. 1236D] exibebat officium. Unde nec evadere potuit incesti amoris suspicionem, passim jactantibus regis [Col. 1237A] fautoribus, et praecipue clericis, quibus illicita et contra scita canonum contracta conjugia prohibebat, quod die ac nocte impudenter papa [1931 1Kb] in ejus volutaretur amplexibus, et illa furtivis papae amoribus praeoccupata, post amissum conjugem ultra [1932 1Kb] secundas contrahere nuptias detrectaret [1933 1Kb] . Sed apud omnes [1934 1Kb] sanum aliquid sapientes luce clarius constabat, falsa esse quae dicebantur. Nam et papa tam eximie tamque apostolice [1935 1Kb] vitam instituebat, ut nec minimam sinistri rumoris maculam conversationis ejus sublimitas admitteret, et illa in urbe celeberrima atque in tanta obsequentium frequentia obscoenum aliquid perpetrans latere nequaquam potuisset. Signa etiam et prodigia, quae per orationes papae frequentius fiebant, et zelus ejus ferventissimus [Col. 1237B] pro Deo et pro ecclesiasticis legibus, satis eum contra venenatas detractorum linguas [(463) 1Kb] communiebant. Igitur papa, dum in Gallias properaret, ex insperato [1936 1Kb] audiens, regem jam esse intra [1937 1Kb] Italiam, hortante Mathilda, in castellum quoddam munitissimum quod Canusium [1938 1Kb] [(464) 1Kb] dicitur divertit, expectare volens donec consilium adventus ejus diligentius exploraret, utrum scilicet veniam admissi postulare, an injuriam excommunicationis suae militari manu persequi plenus animorum, adveniret.

Diedericus episcopus Verdunensis, vir constantissimae erga regem fidei, dum regem in Italiam proficiscentem paulo post insequi vellet, captus est ab Adalberto [1939 1Kb] comite de castello quod dicitur [1940 1Kb] [Col. 1237C] Calewo [(465) 1Kb] , et spoliatus omnibus, quas studiosissime convexerat, tam longi itineris impensis. A quo diu habitus in custodia, tandem dato, quodcumque exigebatur, redemptionis suae precio, addito etiam jurejurando, quod injuriae hujus nec spiritualem nec corporalem vindictam aliquando expeteret, liber abire dimissus est. Ruotbertus [1941 1Kb] quoque Babenbergensis episcopus, dum in Italiam pergens per Bajoariam iter ageret, captus est ab Welf [1942 1Kb] duce Bajoariorum; qui, sublatis omnibus quae illius fuerant peculiaria, vestes pontificales et ceterum ecclesiasticum ornatum, quem in thesauris ejus repperit [1943 1Kb] , ecclesiae Babenbergensi cum omni [Col. 1238A] integritate reconsignavit, ipsum vero in castello munitissimo a natale Domini usque ad festivitatem sancti Bartholomei apostoli sub diligenti custodia tenuit, nec ullis amicorum ejus precibus aut muneribus ut dimitteret evinci potuit. Ceteri episcopi [(466) 1Kb] et laici, quos papa excommunicaverat, quosque rex hujus rei gratia a latere suo, extrema necessitate compulsus, amoverat, elusis custodibus qui clusas obsidebant, in Italiam illaesi pervenerunt, repertoque papa in Canusio, veniam praesumptae rebellionis atque ut excommunicatione absolverentur, nudis pedibus et laneis ad carnem induti [(467) 1Kb] , suppliciter postulabant. Ille his, qui veraciter peccatum suum agnoscerent et deflerent, non esse, aiebat [1944 1Kb] , misericordiam denegandam, sed longam [Col. 1238B] inobedientiam et diu incretam peccati rubiginem diuturnioris poenitentiae igne exuri et excoqui oportere; quapropter, si eos revera facti poeniteret, aequo animo paterentur, quodcumque sanandis vulneribus eorum adhiberet ecclesiasticae correptionis cauterium, ne ex facilitate indulgentiae culpa, quae adversus sedem apostolicam atrox et vehemens praesumpta fuisset, vel parva vel nulla videretur. Illis paratos se profitentibus ad omnia quae imposuisset sufferenda, episcopos omnes a se invicem separatos praecepit singulis cellis solitarios includi, nec ullum cum aliquo habere colloquium, ad vesperam autem cibi et potus mediocri mensura refici; laicis quoque pro aetatis et [1945 1Kb] virium consideratione congruentem singulis poenitentiam indixit. [Col. 1238C] Ita per aliquot dies examinatos tandem ad se vocavit, et leniter pro admissis objurgatos, et ne deinceps simile quid admitterent commonitos [1946 1Kb] , excommunicatione absolvit, abeuntibusque id ante omnia repetens iterum iterumque [1947 1Kb] praecepit, ne regi [1948 1Kb] Heinrico, donec sedi [1949 1Kb] apostolicae post factam injuriam satisfecisset, aliquatenus communicarent, aut ei ad evertendum statum rei publicae turbandamque pacem ecclesiasticam in aliquo operam suam accommodarent; ad hoc tamen omnibus indifferenter ejus permisso colloquio, ut ad poenitentiam provocaretur et a cursu mali operis, quo praeceps rapi videbatur, retraheretur.

[Col. 1239A] Interea rex Heinricus Mathildam comitissam ad colloquium evocavit, eamque precibus ac promissionibus oneratam ad papam transmisit, et cum ea socrum suam filiumque ejus, Azzonem etiam marchionem [(468) 1Kb] et abbatem Cloniacensem [(469) 1Kb] et alios nonnullos ex primis Italiae principibus, quorum auctoritatem magni apud eum momenti esse non ambigebat; obsecrans ut excommunicatione absolveretur, nec principibus Teutonicis [1950 1Kb] qui ad accusandum eum stimulo invidiae magis quam zelo justiciae exarsissent, temere fides haberetur. Quorum papa legatione audita, ait, incongruum valde esse et ab ecclesiasticis legibus omnino alienum, ut absentibus accusatoribus causa accusati ventilaretur; quin immo, si innocentiae suae confideret, omni timoris [Col. 1239B] scrupulo liberatus, statuto die in Augustam, quo ceteri principes convenire statuissent, fiducialiter occurreret; se illic, discussis utrarumque partium allegationibus, nec odio nec gratia ab jure ad injuriam devolvendum, sed [1951 1Kb] juxta leges ecclesiasticas quam rectissimam possit de singulis sententiam laturum esse. Ad haec illi responderunt regem illius nusquam terrarum subterfugere judicium, quem sciat aequitatis et innocentiae incorruptissimum vindicem et advocatum fore, sed e vicino jam urgere diem anniversarium, quo excommunicatus fuisset, et principes regni hac expectatione suspensos attentosque anxie rei eventum praestolari, ut, si ante hanc [1952 1Kb] diem excommunicatione non absolvatur, deinceps juxta palatinas leges indignus [Col. 1239C] regio honore habeatur, nec ultra pro asserenda innocentia sua audientiam mereatur; proinde obnixius petere, et hoc omni quo papa jubeat satisfactionis genere paratum emereri, ut solo interim anathemate absolvatur et communionis ecclesiasticae gratiam recipiat, responsurus ex integro, quacumque [1953 1Kb] die, quocumque loco papa praecipiat, tamquam nihil hac conventione actum sit, omnibus quae accusatores ejus objecissent criminibus, et juxta sententiam ejus regnum vel retenturus, si objecta purgasset, vel aequo animo, si causa cecidisset, amissurus. Diu papa restitit, veritus in rege juvenilis animi inconstantiam et proclive, quocumque assentatores impulissent, ingenium; sed superatus tandem importunitate perurgentium et gravitate [Col. 1239D] sententiarum: Si veraciter, inquit, eum facti poenitet, coronam et cetera regni insignia in argumentum verae et ex animo actae poenitudinis nostrae potestati dedat, et se post tam contumax admissum regio nomine et honore deinceps indignum profiteatur. Durum [Col. 1240A] nimis hoc visum est legatis. Cumque vehementer insisterent ut sententiam temperaret, nec calamum conquassatum (Isa. XLII, 3) judicii austeritate penitus contereret [(470) 1Kb] , vix et aegre tandem exoratus annuit, ut comminus veniret, et si veram pro admissis poenitudinem gereret, culpam, quam sedi apostolicae contumeliam irrogando contraxerat, sedis apostolicae decretis nunc obediendo [1954 1Kb] expiaret [(471) 1Kb] . Venit ille (Januar. 25), ut jussum fuerat, et cum castellum illud triplici muro septum esset [(472) 1Kb] , intra [1955 1Kb] secundum murorum ambitum receptus, foris derelicto omni comitatu suo, deposito cultu regio, nihil praeferens regium, nihil ostentans pompaticum, nudis pedibus jejunus a mane usque ad vesperam perstabat, Romani pontificis [Col. 1240B] sententiam praestolando. Hoc secundo, hoc tercio die fecit (26-28). Quarto demum die in conspectum ejus admissus, post multas hinc inde dictas sententias, his postremo conditionibus excommunicatione absolutus est [(473) 1Kb] : ut die et loco, quemcumque papa designasset [1956 1Kb] , evocatis ad generale concilium Teutonicis principibus praesto esset, et accusationibus quae intenderentur responderet, ipso papa, si ita expedire videretur, cognitore causarum assidente, et ad ejus sententiam vel retineret regnum, si objecta purgasset, vel aequo animo amitteret, si probatis criminibus regio deinceps honore indignus juxta ecclesiasticas leges decerneretur; nullam, sive retento sive amisso regno, hujus injuriae vindictam a quopiam hominum in perpetuum exacturus; usque [Col. 1240C] ad eam autem diem, qua causa ejus legitime discussa terminaretur, nulla regii cultus ornamenta, nulla regiae dignitatis insignia sibi adhiberet, nihil circa rerum publicarum administrationem juxta consuetudinem suo jure ageret, nihil, quod ratum fore oporteat, decerneret; postremo praeter regalium servitiorum exactionem, quibus necessario ipse et sui sustentandi essent, nihil regium, nihil publicum usurparet; omnes etiam qui ei sub jurejurando fidem dixissent, ab hujus sacramenti vinculo et conservandae erga eum fidei debito apud Deum et apud homines interim liberi expeditique manerent; Ruotbertum Babenbergensem episcopum et Oudalricum [1957 1Kb] de Cosheim et ceteros, quorum consiliis se remque publicam prodidisset, a sua in perpetuum [Col. 1240D] familiaritate amoveret; quod si, purgatis quae objicerentur, potens confortatusque in regno perstitisset, subditus Romano pontifici semper dictoque obtemperans foret, et ad corrigenda, quaecumque in regno ejus contra ecclesiasticas leges prava consuetudine [Col. 1241A] inolevissent, consentiens ei et pro virili portione cooperator existeret; ad ultimum, si quid horum praevaricaretur, irritam fore hanc, quae tunc [1958 1Kb] tantopere expetita sit, anathematis absolutionem, quin immo jam pro convicto confessoque habendum esse [1959 1Kb] , nec ultra pro asserenda innocentia sua audientiam impetraturum, principesque regni, omni deinceps quaestione, cuncta jurisjurandi religione liberatos, regem alium, in quem communis electio consensisset, creaturos esse. Gratanter rex accepit conditiones, et servaturum se omnia, quam sanctissimis [1960 1Kb] poterat assertionibus promittebat [(474) 1Kb] . Nec tamen promittenti temere fides habita est; sed abbas Cloniacensis, quoniam [1961 1Kb] jurare monasticae religionis obtentu detrectabat, fidem suam coram [Col. 1241B] oculis omnia cernentis Dei interposuit; episcopus quoque Citicensis et episcopus Vercellensis [(475) 1Kb] et Azzo marchio et alii conventionis ejus principes, allatis sanctorum reliquiis, sub jurejurando confirmaverunt, facturum eum esse quae pollicebatur, nec aliqua rerum asperitate vel casuum varie succedentium mutabilitate ab sententia [1962 1Kb] deducendum.

Ita absoluto eo excommunicatione, papa missarum solemnia celebravit, confectaque sacra oblatione, regem cum cetera, quae frequens aderat, multitudine ad altare evocavit, praeferensque manu corpus Dominicum [(476) 1Kb] : Ego, inquit, jam pridem a te tuisque fautoribus litteras accepi, quibus me insimulabas sedem apostolicam per Simoniacam heresim occupasse, et aliis quibusdam, tam ante episcopatum [Col. 1241C] quam post acceptum episcopatum, criminibus vitam maculasse, quae mihi secundum scita canonum omnem ad sacros ordines accessum obstruxerint. Et licet multorum idoneorum certe testium astipulatione crimen refellere queam, eorum scilicet qui omnem vitae meae ab ineunte aetate institutionem integerrime noverunt, et eorum qui meae ad episcopatum promotionis auctores fuerunt: ego tamen, ne humano pocius quam divino niti videar testimonio, ut satisfactionis compendio omnem omnibus scandali scrupulum de medio auferam, ecce corpus Dominicum, quod sumpturus ero, in experimentum mihi hodie fiat innocentiae meae, ut omnipotens Deus suo me hodie judicio vel absolvat objecti criminis suspicione, si innocens sum, vel subitanea interimat [1963 1Kb] morte, si reus. Haec [Col. 1241D] et alia, ut solemne est, praefatus verba terribilia, quibus Deum causae suae aequissimum judicem et innocentiae assertorem adesse precabatur, partem Dominici corporis accepit et comedit (Januar. 28). Qua liberrime absumpta [1964 1Kb] , cum populus in laudes Dei, innocentiae ejus congratulatus, aliquamdiu acclamasset, [Col. 1242A] tandem impetrato silentio, conversus ad regem: Fac ergo, inquit, fili, si placet, quod me facere vidisti. Principes Teutonici regni suis in dies accusationibus aures nostras obtundunt, magnam tibi molem capitalium criminum impingentes, pro quibus non modo ab omni rerum publicarum administratione, sed ab ecclesiastica etiam communione et ab omnimoda vitae saecularis conversatione usque ad extremum spiritum te suspendi oportere existimant. Petunt [1965 1Kb] etiam magnopere diem et locum statui audientiamque praestari canonice discutiendis, quas adversum te afferant, accusationibus. Et nosti optime, humana plerumque vacillare judicia et in publicis disceptationibus nonnunquam falsa pro veris persuaderi, dum pro disertorum [1966 1Kb] hominum ingeniis [1967 1Kb] et dicendi copia et suavitate falsitas [Col. 1242B] verborum phaleris adornata libenter auditur, et veritas nullis eloquentiae nixa adminiculis contempnitur. Cum ergo tibi bene consultum cupiam, pro eo, quod in calamitatibus tuis supplex apostolicae sedis patrocinium expetisti, fac quod moneo. Si te innocentem nosti et existimationem tuam ab aemulis tuis per calumpniam falsis criminationibus impeti, libera compendiose et Ecclesiam Dei scandalo et te ipsum longae concertationis ambiguo, et sume hanc residuam partem Dominici corporis [(477) 1Kb] , ut comprobata Deo teste innocentia tua, obstruatur omne os adversum te iniqua [1968 1Kb] garrientium, et me deinceps causae tuae advocato et innocentiae tuae vehementissimo assertore, principes tibi reconcilientur, regnum [1969 1Kb] restituatur, omnes, quibus jam diu res publica vexatur, bellorum [Col. 1242C] civilium tempestates in perpetuum sopiantur. Ad haec ille, inopinata re attonitus, aestuare, tergiversari, consilia cum suis familiaribus segregatus a multitudine conferre, et quid facto opus esset, qualiter tam horrendi examinis necessitatem evaderet, trepidus consulere. Resumpto demum spiritu, causari apud papam coepit de absentia principum, qui sibi in adversis fidem adhuc integram servassent, quibus [1970 1Kb] inconsultis et potissimum absentibus accusatoribus, irritam fore nec quicquam virium apud incredulos habituram esse, quamcumque pro experienda innocentia sua satisfactionem paucis qui aderant proposuisset; proinde sedulo papam orare ut rem integram generali concilio communique audientiae differret, ut ibi congregatis accusatoribus et secundum leges ecclesiasticas [Col. 1242D] discussis tam accusationibus quam accusatorum personis, conditionibus, quascumque principes regni aequas judicassent, objecta refelleret. Haut gravate papa petenti adquievit, expletoque sacro ministerio, regem ad prandium vocavit, benignissimeque refectum, et de omnibus quae eum observare [Col. 1243A] oporteret diligenter instructum, cum pace ad suos, qui longius extra castellum remanserant, dimisit. Epponem quoque Citicensem episcopum praemisit ante cum, ut eos, qui ei excommunicato, priusquam anathemate absolveretur, indifferenter communicaverant, vice sua excommunicatione absolveret, benigne praecavens, ne quam denuo receptae communionis maculam contraheret.

Qui dum venisset (Febr.), et causam pro qua missus fuerat Italis exposuisset, vehemens in eum ira et indignatio coorta [1971 1Kb] est. Fremere omnes et saevire verbis ac manibus coeperunt, apostolicae legationi irrisoriis exclamationibus obstrepere, convicia et maledicta, utcumque turpissima furor suggessisset, irrogare: se excommunicationem illius nihili [Col. 1243B] aestimare, quem ipsum omnes Italiae episcopi justis ex causis jam pridem excommunicassent, qui sedem apostolicam per Simoniacam heresim occupasset, homicidiis cruentasset, adulteriis aliisque capitalibus criminibus polluisset; regem secus ac deceat egisse crimenque gloriae suae intulisse numquam abolendum, quod homini heretico et probris omnibus infamato majestatem regiam summiserit, et quem justiciae patronum legumque ecclesiasticarum vindicem sibi parassent, is foedissima subjectione sua fidem plane catholicam, auctoritatem Ecclesiae, dignitatem rei publicae prodiderit; se in ultionem ejus omnes quas potuerint papae injurias irrogasse, et nunc, quod dictu quoque turpe sit, se in mediis perturbationum fluctibus relictis, ipsum sibi consuluisse [Col. 1243C] et cum [1972 1Kb] hoste publico privata necessitudine in gratiam redisse. Haec potissimum principes Italiae jactando et passim per populum serendo, ingens regi odium brevi conflaverant. Adulta postremo seditione, una omnium voluntas, una sententia erat, ut, abdicato patre, qui ultro regni fascibus indignum se effecisset, filium ejus, licet impubem adhuc et regni negociis immaturum, regem sibi facerent, et cum eo [1973 1Kb] Romam profecti papam alium eligerent per quem et ipse protinus imperator consecraretur, et omnia papae hujus apostatici gesta cassarentur [1974 1Kb] .

Perlato ad regem tam molestae conspirationis nuncio, misit propere quicquid apud se principum [Col. 1243D] erat, ut quaqua ratione, quaqua possent industria, efferatae multitudinis animos mitigarent, ne moleste acciperent aut in contumeliam suam factum reputarent, quod extrema necessitate compulsus communis commodi ratione fecisset; nec Teutonicis principibus, qui sibi per calumpniam regnum eripere dedita opera machinarentur, nec Romano pontifici, qui ad evertendum statum sanctae Ecclesiae spirituali gladio (Ephes. VI, 17), circumquaque fulguraret [1975 1Kb] , aliter satisfieri potuisse [1976 1Kb] , quam ut ante [Col. 1244A] statutam diem excommunicatione absolveretur; nunc se omnibus angustiis quibus vias ejus conclusissent inimici liberatum, omnem deinceps curam indrustriamque ad vindicandas suas et illorum injurias translaturum. Vix tandem compresso pocius quam extincto concitati tumultus incendio plerique ex principibus castris se per iram subtrahentes, injussi in sua rediere. Ceteri, dissimulata interim iracundia, redeuntem regem pacifice exceperunt, sed neque [1977 1Kb] consuetam ei reverentiam deferebant [1978 1Kb] , neque tam sumptuosa, ut prius utque regiam magnificentiam decuerat, servitia ei exhibebant, sed aversis oculis, infestis mentibus, passim per omnes angulos de levitate et ineptia ejus musitabant, socordiamque accusabant [1979 1Kb] , quod [Col. 1244B] tam diu expectatus, tam anxie desideratus, periclitantis Italiae calamitatibus nihil postremo spei, nihil praesidii attulisset. Cumque Italiam peragraret, ut his, qui oppressi fuerant calumpniamve patiebantur, regio more justa faceret, nec in civitates eum recipiebant, nec cum faculis et faustis acclamationibus, ut prioribus regibus consueverant, obviam ei procedebant, sed foris, in suburbanis locis castris positis, commorari jubebatur [1980 1Kb] , et illuc ei alimenta, quibus exercitus sustentaretur, et ipsa modica et vix necessitatem pocius quam regalium epularum solitum splendorem copiamve explentia, ne manifestae defectionis immature argui possent, ministrabant, apposito singulis in locis praesidio, ut praedas forte de agris vel villis agere volentes armata [Col. 1244C] manu coercerentur.

Territus rex insolita rerum facie, seroque poenitens, quod incognitae gentis inexpertae prius fidei temere se credidisset, et Teutonicis finibus excedendo hostem mutasset [1981 1Kb] , non evasisset, gravi sollicitudine et metu perurgebatur, nec ullum usquam effugium inveniebat, nisi in reconciliandis forte, si qua ratione posset, quos offenderat, Italorum animis. Ratus itaque hujus rei unicum hoc esse praesidium, ut initum cum Romano [1982 1Kb] pontifice foedus abrumperet, et inde reparandae concordiae initium faceret, unde fuerat orta discordia: Oudalricum de Cosheim et ceteros, quos ille severissimo anathemate a contubernio ejus amoverat, in pristinum [Col. 1244D] gratiae et familiaritatis suae gradum revocavit, et cum eis denuo de privatis, de publicis negociis eadem [1983 1Kb] qua consueverat singularitate ac privilegio consilia conferebat. Tum assidue in conventu principum criminabatur et detrahebat Romano [1984 1Kb] pontifici, quod ipse omnem hunc, qui rem publicam concussisset, ventum turbinis et commotionis saevissimae procellam suis machinationibus concitasset [1985 1Kb] , ipse omnium, quae in ecclesia Dei [1986 1Kb] recenti memoria secus accidissent, auctor incenterque [Col. 1245A] extitisset; hortabaturque omnes in commune, ut suo ductu suisque auspiciis tantarum ab eo injuriarum vindictam expeterent. Dein [1987 1Kb] conditiones omnes et universa ecclesiasticarum legum vincula, quibus ille eum apostolica auctoritate in salutem obstrinxerat, contemptim tamquam aranearum telas dirupit [1988 1Kb] , [(478) 1Kb] abjectisque omnibus timoris Dei habenis, in omne quod animus suggessisset effrenata libertate ferebatur. His paulatim rebus Italorum indignatio mitigari, furor deflagrare, studia denuo in eum incalescere coeperunt, ita ut frequentior in dies ad eum [1989 1Kb] multitudo conflueret, sumptus exercitui copiosiores ministrarent, et ad omne quod jussisset promptissime jam manus operamque suam pollicerentur. Erant tunc temporis apud eum [Col. 1245B] ex Teutonicis principibus [1990 1Kb] Liemarus Premensis archiepiscopus, Eppo Citicensis episcopus [1991 1Kb] , Benno Osenbruggensis [1992 1Kb] episcopus, Burchardus Losannensis [1993 1Kb] episcopus, Burchardus Basiliensis [1994 1Kb] episcopus; laici Oudalricus, Eberhardus, Berhtoldus [1995 1Kb] et alii pene omnes, quos in Oppenheim legati apostolicae sedis a [1996 1Kb] contubernio ejus propter excommunicationem segregaverant; qui nunc post receptam communionem cum eum [1997 1Kb] quoque Ecclesiae reconciliatum comperissent, unanimiter ad eum confluxerunt, et ei deinceps peregrinationis ejus individui comites adhaerebant.

Interea Mogontinus, Wirceburgensis [1998 1Kb] et Mettensis episcopi, Ruodolfus, Welf, Berhtoldus [1999 1Kb] duces et alii plerique ex principibus Teutonicis convenientes, [Col. 1245C] tractare de utilitatibus rei publicae statuerunt, ut principes Saxoniae et omnes quibuscumque res publica curae foret, 3 Idus Martii in Forecheim [(479) 1Kb] occurrerent, et communi consilio, quid facto opus esset, decernerent, praesertim cum, per absentiam regis tranquillis rebus, tempus oportunum deliberationibus ac consultationibus nacti fuissent. Romano quoque pontifici scripserunt, ut, quoniam in purificatione sanctae Mariae Augustam juxta condictum, dolo regis [2000 1Kb] praeventus, occurrere non potuerat, saltem in Forecheim statuta die praesto esse satageret, et sedandis bellorum civilium [Col. 1245D] tempestatibus, quibus jam diu periclitaretur [Col. 1246A] res publica, apostolici moderammis gubernaculum adhiberet. Adhuc ille in Canusio et aliis circa firmissimis munitionibus se continebat, dispositum habens, non prius Romam regredi, quam confecto itinere quod instituerat, si Deo propicio conatum sequeretur effectus, pacem Ecclesiae Dei reddidisset. Igitur acceptis litteris, tametsi jam pridem frequens ad eum fama detulisset, regem mutata mente hostiles adversum se spiritus [2001 1Kb] gerere, et contemptis conditionibus quibus excommunicatione absolutus fuerat, animo fixum tenere, ut leges ecclesiasticas manu militari debellaret: misit tamen unum ex cardinalibus episcopis Romanae Ecclesiae, Gregorium nomine, et alios quos ei negocio idoneos arbitrabatur, qui ei dicerent tempus esse ut promissa compleret; [Col. 1246B] conventuros in Forecheim 3 Idus Martii principes Teutonici regni ad componendum, si Deus votis annuat, statum rei publicae; veniret ergo, ut pollicitus sit, et crimina, quibus innocens, ut ipse asserat, a [2002 1Kb] calumniatoribus suis impetitus sit, se cognitore et judice praesidente, responderet; multum rebus suis salutique et [2003 1Kb] apud Deum et apud homines collaturus, si Ecclesiam scandalis, rem publicam bellis civilibus, se ipsum foedissimae existimationis macula liberaret; praesertim cum ea die, discussis sinodice quae adversum eum [2004 1Kb] afferantur causis, vel recepturus esset regnum, vel sine omni deinceps retractatione amissurus. Legatis mandata perferentibus, ille, dissimulatis mediocriter his quae animo agitabat, respondit, se post acceptum [Col. 1246C] regnum hac primum vice Italiam intrasse, et ideo multis nunc et magnis rei publicae negociis implicitum, non posse tam cito infectis rebus provincia excedere, quia, si id faciat, Italos, quos longo tempore anxia adventus sui expectatione suspendisset, gravissime [2005 1Kb] offendat; praeterea diem conventui habendo statutum e vicino imminere, seque tam brevibus induciis tanta terrarum spacia nulla equorum celeritate posse transcurrere, etiamsi nullis extrinsecus retardetur [2006 1Kb] impedimentis. In haec verba legatos dimisit.

Papa certior jam factus de immutatione animi [Col. 1246D] ejus et ceteris rebus, quas ad eum jam pridem fama [Col. 1247A] detulerat, misit protinus Bernhardum abbatem de Massilia [(480) 1Kb] , virum eximiae conversationis et multarum in Christo virtutum, item alium Bernhardum, cardinalem diaconum sanctae Romanae Ecclesiae, ut principibus Teutonici regni, qui, ut supra dictum est, 3 Idus Martii Forecheim [2007 1Kb] conventuri erant, occurrerent, eosque per ordinem quae [2008 1Kb] gesta erant edocerent se juxta placitum dedita opera enisum fuisse, ut die et loco statuto communibus sanctae Ecclesiae utilitatibus tractandis praesto esset, sed [2009 1Kb] domni Heinrici diligentia ita circumventum, ita omnes, per quas transitus esse potuisset, itinerum angustias praeoccupatas, ut nec tuto in Germaniam progredi nec tuto Romam regredi valeat; proinde monere eos, ut suis interim rebus et regno [Col. 1248A] Francorum, quod diu jam unius hominis puerili levitate vexetur, quaqua possint ratione moderentur; donec, si Deus velit, adempta itineris difficultate, ipse venire, et collatis in medium consiliis, quid utilitati, quid honestati omnium, quid paci ecclesiasticae expediat, secundum ecclesiasticas leges decernere possit.

Nos more inertis poetae extremo jam in opere languescentes, ingentisque materiae mole superati, in longum satis, ut videtur, protracto volumini hic tandem finem imponimus, ut, si cui forte post nos ad describendam [2010 1Kb] reliquam partem hujus historiae manum mittere libuerit, ab electione Ruodolfi regis congruum scribendi exordium faciat.




ANNO DOMINI MLXXIII.
PETRUS MALLEACENSIS MONACHUS, ORDINIS S. BENEDICTI.




[Col. 1247]
NOTITIA HISTORICA.

Petrus Malleacensis, monachus Gallus ordin. S. Bened., scripsit libros duos De antiquitate et commutatione in melius Malleacensis insulae, et translatione corporis S. Rigomeri, ad Goderannum abbatem. Edidit postrema parte mutilos Labbeus tom. II Bibliothecae novae Manuscriptorum, p. 222-238. Goderannus abbas fuit ab an. 1070 ad 1074.




[Col. 1247]
PETRI MALLEACENSIS AD GODERANNUM ABBATEM LIBRI DUO: DE ANTIQUITATE ET COMMUTATIONE IN MELIUS MALLEACENCIS INSULAE, ET TRANSLATIONE CORPORIS SANCTI RIGOMERI; SIVE Qualiter fuit constructum Malleacense monasterium, et corpus sancti Rigomeri translatum



[LIBER PRIMUS.]



LIBRI PRIMI PRAEFATIO.


Domino Patri GODERANNO famulorum Domini ultimus famulus PETRUS.

[Col. 1247B] Quoniam quidem auxiliante omnipotentissima Dei et Domini nostri Jesu Christi manu, vitam actusque venerabilis confessoris Rigomeri ad calcem usque pro posse correxi; reverentia autem charitatis tuae, Pater honorande, mihi sat jocunde, licet liberali peritia imperito, imposuit, ut quemadmodum, a quibusve personis in Malleacensi ecclesia sacrum [Col. 1248B] corpus ejus translatum sit, quibus atque ibi miraculis claruerit, prout relatio virorum veracium qui interfuisse praedicantur, ne posteros lateret, chartis mandarem: primum quidem, fateor rem, erubui, deinde memetipsum fragilitatisque ruborem pervincens obedientiae vigore Domino me committens, atque ab eo tantae rei perfectionem ardenti corde [Col. 1249A] expetens aggressus sum. Verum prius libuit animo, ne ingratus essem patriae, statum Malleacensis insulae, prout ad nos ab antiquitate valuit transvadare, quibus quoque auctoribus exordium habuere ipsa quae in eadem cernuntur ecclesia, depingere: demum autem quae proposui enodando terminare. [Col. 1250A] Jam vero meum erit operi incumbere: tuum autem ne frustra desudem, precibus adjuvare. Verborum ergo pomposa folia isthic minime requirantur, cum in aedibus Domini divina assertione plantari nemus veretur, et haec exsequi nequeat paupertas sensus, sed sempliciter gaudeat grex Christi pusillus.



RELATIO INCIPIT.
[Col. 1249]


§ I.
[Col. 1249A]

Igitur illa quae Malliacensis dicitur insula, densissima pulcherrimaque quondam dicitur fuisse silva multitudine nihilominus ferarum admodum ditata. Amplissimo siquidem marisco hinc et inde cingebatur, [Col. 1249B] qui ex duobus propter fluentibus fluminibus, quorum orientalis Alteria, australis quoque Separis vocatur, emanare cernitur, cujus crebris e paludibus voluptuosa pullulabant gramina, et apta omnium belluarum generibus, quarum quantus illic illis excreverat numerus diebus ad recitandum et lingua deficit et calamus. Immanissime autem eo praecipue undecunque sues adventabant, quo et jugis terrae humor, secundum sui naturam, apta praetendebat volutabra, et excelsae quercus optata pabula. Dumosa sane inter altas fagos, quarum innumera multitudo erat, succreverant fruteta, quorum densitudo bestias ab impetu et laqueis venantium protegebat. Animalium equidem multitudine hujusmodi saltus carere nequibat, quoniam, ut praelibatum est, [Col. 1249C] et propter fluentem amnem, et numerosam paludem, et seminum idoneorum pastus, volucrum varietate, ac herbarum luxurie quarumcunque specierum animalia confluerent, in sese educabat largissime. Circa vero matutinas et vespertinas horas sat haurire auribus erat, quantum pro echo, tum ferarum ad sonos, tum volucrum garrulitates gracili silva tinnitu respondebat.

Princeps porro terrae Pictavorum, dux scilicet Aquitanorum, aulam non modicam aedificarat in ejusdem saltus latere, in qua, quotiescunque juvabat, corpus plus solito venando exercere, deerant enim incolae, valeret post nimios sudores congrua uti quiete. Sed et basilica, miro opere fundata, haud [Col. 1249D] procul ab aulae atrio in veneratione beatissimi pontificis Hilarii antiquitus fuerat; quo cum duce advenientes quique religiosi sacrosancta celebrabant missarum solemnia. In extremis quoque insulae unde agitur, supra Separis alveum, quoddam genus hominum piscando quaeritans victum, nonnulla tuguria confecerat, quod a majoribus Collibertorum vocabulum contraxerat. Quod nomen quanquam quaedam servorum portio sortita sit, videtur tamen quod in istis conditione aliqua derivatum sit. Unde quoniam adest occasio ipsius vocabuli, perscrutetur interpretatio. Etenim Collibertus a cultu imbrium descendere putatur ab aliquibus. Progenies autem istorum Collibertorum hinc forte istud ore vulgi, multa interdum ex usibus rerum vera dicentis, contraxit [Col. 1250A] vocabulum, quoniam, ubi inundantia pluviarum Separis excrescere fecisset fluvium, relictis quibus incolebant locis, hinc enim procul habitabant nonnulli, properabant illo causa piscium. Sive ergo sit hoc aut aliud aliquid, hoc unum de illis [Col. 1250B] fertur quod sint et ira leves, et pene implacabiles, immites, crudeles, increduli, et indociles et omnis propemodum humanitatis expertes. Aquilonaris certe gens, Normanni videlicet, quae semper praedis, incendiis et rapinis ultra modum alios vexare parata praedicatur, praefatum flumen quam saepe solita erat introire, ac quoscunque poterat bonis omnibus nudatos neci dabat. Horum gladio Collibertorum post non minimam suorum stragem deleta cantatur maxima multitudo.

Istius nempe modi a veteribus accepimus insulam fuisse ad usque piae recordationis Willelmi Aquitanorum fortissimi ducis, et Pictaviensium comitis tempora, illius Willelmi genitoris, cujus ope et auxilio fundata sunt moenia Monasterii Malleacensis, [Col. 1250C] in quo venerantur pia gloriosi Rigomeri membra Christi Domini confessoris ac sacerdotis. Verum hujus rei relatio congruo, Deo auctore, narrabitur loco. Qui gloriosus princeps, dum ad regni fastigia ordinanda esset adscitus, eaque maxime animi virtute quam ferro regere exoptaret, optimatum propriorum consiliis, sororis Odonis famosissimi comitis, Hemmae, scilicet religionis amicae ac scientia suffultae, ut patuit ex fine, conjugio donatus est. Celebratis enim ipsius ex more nuptiis mox Malleacensi sese repraesentat silvae causa, sicut credebatur, venandi. Sed longe aliter providebat nostri clementia Redemptoris. Jam quippe tempus imminebat quo in ferarum conventiculis Jesu Christi, Dei et [Col. 1250D] Domini nostri, ineffabilis misericordia condere asilum imperarat, quod miseros a diaboli morsibus erutos, a suaque vanitate secretos, coelestia perduceret ad regna. Adveniente vero principe Normannorum jam dicta rabies illum non valuit latere. Ad horum denique feritatem refrenandam, nutu sapientissimae recenter acceptae conjugis eo in loco quo gloriosi apostoli Petri modo cernitur monasterium, jubet dux multae fortitudinis erigi oppidum vallis, machinis propugnaculisque decentissime decoratum.

Interea dum inibi aliquantisper moraretur, quo res celerius ad effectum perduceretur, diatim pro foribus aulae, de qua superius dicebamus, mirae magnitudinis adventabat silvestris porcus, moxque excitatis canibus et hominibus, ac si delusor quidam [Col. 1251A] ad cavernae repedabat tutelam toto impetu qua pernoctare solitus erat. Die itaque quadam, dum hujus bestiae creberrimam impune provocationem viri venandi gnari in opprobrium sui conquerendo ascriberent, adest sus, iterat quae diximus. Verum cum duce ea tempestate morabatur quidam miles, nomine Gautcelinus, et genere et corporis robore clarus, qui aliorum ad feram insequendam instigatus clamoribus, accinctus gladio, jam fuga lapsam ante reliquos persequitur totis nisibus. Tandem ipsa multo cursu fessa, stratum repetit laeta, quo cubitum ire consueverat. At Gautcelinus, cursu rapidissimo omnes praeveniens, inter densissima viburna deprehendit quo sese aper substraxerat. Verum quia multiplicitas spinarum callem concluserat, evaginato [Col. 1251B] gladio, quaeque nociva vicina exstirpat, sicque ad bestiam ferox appropiat. Is autem erat locus quo est monasterium quod dicitur Vetus. Illic etenim, sicut antiquissima post docuerunt fundamina, antiquitus fuit ecclesia, cujus eversionis a nobis ignoratur causa. Remanserant enim tunc ipsa terna quae in cryptis habentur altaria, licet fuissent tam imbre quam pruina valde detrita, inter quae illa, de qua agimus, jacebat bestia. Quam ut saepe fatus Gautcelinus cernere valuit, erat enim mirae magnitudinis, ne sese invaderet, timuit, et casu, utpote tremefactus, sacrum titulum illa de ara, quae nunc venerationem beati continet Petri, ad eam aggrediendam comprehendit; sed postquam illud attigit (mirum [Col. 1251C] dictu!) oculorum mox lumen amisit, atque omni pene corpore obriguit. Pro posse tamen sociis, quorum clamor circumcirca cuncta implebat, ascitis: Certissime, inquit, funestae morti sum destinatus, quoniam in specie animalis istius hostis latet antiquus, cujus visione, quibus cernere facile est, opprimor doloribus. Cernentes equidem socii, qui advenerant, novitatem rei, et quid facto opus esset inscii, in manibus tollentes corpus aegroti, deferunt comitissae vultu valde lugubri. Sapientissima vero mulier, eventu rei accepto, quam celerrime locum adiit, atque tam ex acervis altariorum quam etiam ex parietibus cryptarum quondam exstitisse ecclesiam colligens, ad aegrum rediit; utque binas faceret candelas, quarum longitudo et altitudinem corporis, [Col. 1251D] et complexionem proprii retineret capitis admonuit. Ipsas autem in loco illo ardendas, ut pervigil servaret, edocuit. Quod is ubi egit, tacendum non est quid sibi evenerit. Nam ad suggestionem feminae prudentis candelas aeger faciens, ad illum quo illa, ut credebat, infortunia sibi acciderant, sociorum manibus defertur; eoque tandiu luminaribus accensis excubando perstitit, donec difficultate somni oppressus, licet nollens, quieti daret defessos artus. Tandem tenebris vivacitate crepusculi depulsis, custos interea dormire nescius, clementiam aegro impendit suae pietatis. Jam vero Titan adventu ortus sui orbem laetificare coeperat, cum is, unde agimus, bajulorum voce excitus, et amissum [Col. 1252A] lumen, et omnino valetudinem sese recepisse benedicens Dominum cunctis propalat. Quae ubi comitissae indicata sunt, quid super iis tractaverit, sequentia, Deo propitio, perdocebunt.

Princeps interea conjugem adiit, ordinem rei ab ea accepit. Et primum quidem dux his attonitus, deinde vocem exaltat in Christi laudibus. Mulier vero quodammodo praesagans mariti animos a Domino inspiratos: Non abs re, ait, domine mi, opinor, talia diebus tuis contigisse, quin potius per haec conjecto te ad majora quaedam Dominum provocare. At ille: Fateor, inquit, haec mea est cogitatio. Verum quonam modo id exsequi debeat, mente adhuc pertracto. Tu autem si quid super his habes, dicito quo utrum conveniat rei communi deliberetur, [Col. 1252B] consulto. Restauretur, intulit illa, ad Domini, si placet, famulatum locus, dictenturque expensae quibus satis sit aedificatoribus. Et quia communis regni utilitas, et bellicus labor tui eget, meum, si jubes, erit operi incumbere; tum quoque necessitatibus mortalium obviare. Siquidem videtur consequens quoniam juxta illum locum construis causa tuendae patriae oppidum, quo ad animarum salutem pro me, quae caro tua effecta sum, aliquod erigatur confugium. His oblectatus affatibus heros consona petitioni ejus omnimodis concedit, utque opus acceleraret obsecravit. Porro mulier assecutis votis cordis sui, idoneos diversis e partibus artifices collegit, nutibusque eorum plene obsecundans, [Col. 1252C] quaecunque ejusmodi expetebant exercitia, brevi primo paravit, deinde mundato, et emenso loco, jam Christo duce fundamenta conjecit. Postremo, dispositis ad opus instigandum procuratoribus, jam secura aliis sese impertita est rebus.



§ II.---Natus est Willermus cognomento FERA BRACHIA.

Nec multo post filium concipit, quem paterno nomine appellavit. Enimvero jam parietes coepti operis undique in alto se erexerant, ac praepositi venerabilis feminae materiem ad tecta componenda praecidi jusserant, cum ecce hostis teterrimus humani generis diabolus fomenta odii inserit utriusque conjugis pectoribus. Celebrabatur namque ea tempestate [Col. 1252D] ore multorum, principem, dum a Britonum finibus reverteretur hospitandi gratia Toarcense adiisse oppidum, ac cum conjuge vicecomitis admisisse adulterium. Cujus flagitii dedecus, ubi primum comitissae innotuit, jamjam marito molesta existere, quotidieque despectum sui improperare coepit. Ille quoque quamplurimis verbis sese excusare gestiens, postquam advertit feminam levitatem sedare non verbo tenus posse, querimonias ejus statuit surda aure postponere. Paucis vero hinc evolutis diebus, dum illa per campestria Thalamonensis terrae iter faceret, offendit eam, quam virum suum credebat stuprasse. Irruens ergo toto impetu in eam, de equo quam turpiter praecipitat, ac multiplicibus contumeliis [Col. 1253A] affectam, comitantes se quatenus libidinose nocte quae imminebat, tota ea abuterentur, concitat. Quod illi exsequentes mane facto pedibus illam effugant. Iis ita patratis ad sese rediens mulier, quale facinus egerat, quamque grave mente perpendit: revolvensque secum quod consequens erat, dico autem iram super tanta audacia, imo stultitia, implacabilem mariti, noctu cum paucis elapsa Cainonem castrum, quod suae tunc ditionis erat, expetiit. Quae omnia ubi princeps accepit, indicibiliter moestus, qualem tanto sceleri rependeret vicem anxius exquirere coepit. Verum quoniam aberat persona hujusce pravitatis auctrix, impuneque abscesserat, furorem repressit: res tamen, quibus eam dotaverat, cuidam strenuissimo secundum hujus [Col. 1253B] saeculi pompam militi contradidit. Verum ut Malliacense, quod ipsa inchoarat coenobium, inde perficeret imperavit. Dat ille fidem. Creditum est. Porro autem is, quod promiserat, utpote carnis filius postponens, quaeque potiora suo reservabat usui praeter pauca quae praebebat intimato operi. Nam quaecunque ex his rebus quae monasterii coepti causa et maritus conjugi et ea destinaverat construentibus illud juris militi suppetebant ex integro, ipse ejusque sequaces nimia voracitate, temulentia, luxuria exstirpabant.

At clementissimus rerum omnium rector Deus, qui piorum vota misericors adjuvare est solitus, post duorum, ut fertur, annorum curriculum consilio [Col. 1253C] virorum sapientium utriusque conjugis unire dignatus est divortium. Siquidem omnis terrae populus tam diuturnam ducis sui erga uxorem iram vehementer exhorrebat, et quoniam multiplici copia boni donec illa secum adesset mundum cingeret, replicabat quae ea fugiente recesserit, miserandaque calamitas mox assurgens, quae suae subjacebant ditioni oppresserit. Credidit igitur princeps his quae dicebantur, furoreque sedato mulieri annectitur: quaeque illi prius delegaverat augmentans sese, dum sibi indignaretur, graviter errasse confitetur. Prudentissima denique femina pristino vigore resumpto quaecunque ad supplementum Malliacensis ecclesiae congruere accipiebat quam celerrime efficere cogebat, censumque non minimum aedificatoribus effundebat. [Col. 1253D] Nec multo post, volente Domino, illud aedificium plenum accepit effectum. Gaudet princeps omnisque regni conventus.

Quadam autem die cum marito familiare iniit colloquium, rogitans illic viros plantare ad Dei aptos famulatum. Cui ille: Si quid tu in principio petisti, quia et ego alias intendo, tu hanc rem prudenter disponere memento; quaeque vero utiliter perfeceris mihi complacere credito. Tum illa Gaubertum monasterii Sancti Juliani martyris abbatem quod Turonis habetur ad se accersiens totius ordinem rei enarrat; seque illic tredecim fratres, quorum unus Prior diceretur titulare velle, et ex suo eos coenobio praestolari, si ipse votis ejus annueret, praedicat. [Col. 1254A] Abbas quoque, quoniam sibi et consanguinitate et multo erat munere obnoxius, libenter obaudit fratresque ad hoc idoneos contradit.

Praelocutum tamen ac definitum est tandiu ecclesiam illam et monachos suae ordinationi subesse, donec largitate utriusque conjugis atque reliquorum terrae dominium tenentium virorum ita temporalibus dignitatibus ditetur ut abbas loco illo opportune instituatur proprius. Scriptura firmatum est. Deinde saepedicti fratres advenerunt. Monasterium receperunt, monachile pensum domino more solito obtulerunt. Indicibile gaudium adventu suo comitissae praebuerunt.

Paucis vero evolutis diebus plerisque episcoporum ad curiam ducis praefati adveniunt, ac de communibus [Col. 1254B] ecclesiae sanctae utilitatibus, praesente principe disserentes, nonnulla idonee decreta statuunt. Inter quos Burdegalensis archiepiscopus vocabulo Gumbaldus cum aliquibus suffraganeis suis aderat, quem princeps consilio conjugis, quoniam religionis amicus ferebatur, ad dedicandum Malleacense coenobium invitat. Consentit ipse, et una cum reliquis ejusdem ordinis solemniter celebrat consecrationem basilicae: qua expleta aliquos episcoporum princeps secum assumens causa consecrationis ecclesiae Beati Hilarii, quam coram ipsius aula principis constitutam praediximus, ad eam eos duxit. Pictaviensem vero solum pontificem secum comitissa retinuit ac multa Sanctorum pignera [Col. 1254C] quae undecunque collegerat, in sinistro coenobii unde agimus membro illo teste recondidit. Postremo coram principali ara veniens quaecunque a marito sub appellatione dotis acceperat in vicinia insulae terram scilicet quae Podius Letardi vocatur uno cum servis quos illuc ex nativo solo suo adduxerat, loco et monachis tradidit, sicque laeta discessit. Verum quoniam Malliacensium ecclesiarum auctores prodere promisimus, tempus suadet et res, ut aliquantulum illuc stylum deflectamus.



§ III.---Qualiter fundata est ecclesia de Lihee.

Eadem sane tempestate patriae huic sese quidam praesentat monachus arte medicus, natione, ut fertur, Italus, qui pro artis peritia mox duci, qui aliquibus vexabatur doloribus, fit notissimus. Is autem [Col. 1254D] postquam ex urina viri vim naturamque passionum collegit, congruens eidem remedium praestitit. Nihil tamen ab eo lucri expetiit, nisi ut concederet locellum sibi in amplitudine Malleacensis silvae, quod cellulam et breve oratorium retinere posset in veneratione Genitricis Christi Domini nostri. Quo annuente fundavit ecclesiam quam hactenus vocamus Liecensem capellam. Unum porro de eodem viro accepi quod litteris mandare ratum credidi: Quoddam quippe adierat oppidum Mareventum vocatum: quatenus cuidam nobili aliquod scientiae suae impenderet (nam aegrotabat) medicamentum. Porro autem dum aliquot ibi dies faceret, praesensit quod irrevocabiliter immatura mors sibi immineret: accitoque, [Col. 1255A] qui se comitabatur, puero, quasdam specierum suarum potiones terere, vinoque miscere designavit: demum autem quatenus retrogradum iter quam cito arriperent, imperavit. Mirum dictu! per omnem viam quotiescunque dolorem mortem minitantem sentiebat, paululum potionis praedictae sorbebat, mortem avulsam valetudinemque corporis resumptam viva voce ostentabat. Quod tandiu fecit, donec ad ecclesiam quam a se aedificatam diximus, venit. Verum ubi sepultura ad votum ejus esset effecta: Humana, inquit, cedant medicamina, et reparationis nostrae, dico autem corporis et sanguinis Christi Dei mei afferantur cibaria. Allatum est ergo quod postulavit, piaque devotione sumens ergastulum carnis exivit. Haec de tanto viro cum mihi [Col. 1255B] retulisse sit gratum, nulli cogito fore onerosum.



§ IV.---De ecclesia Sancti Pientii.

Praeterea in eadem insula cernitur ecclesia in honore beati Pientii, ut dicitur, episcopi fundata; quae ipsa vetustate admodum probatur antiqua. Cum autem persona ejusdem fundatoris ecclesiae, quisve beatus fuerit Pientius quaeritur, quantum adverto utriusque rei certitudo ab hominibus nescitur. Totius nempe vulgi ore praedicatur, quod Colliberti, de quibus superius dicebamus, eam ecclesiam aedificaverunt, atque in ea quoties piscandi gratia illuc advenissent, mysteria missae audiverint. Sed et de beato Pientio refertur, quod cujusdam custodis ecclesiae beati Petri Pictavis fuerit filius, atque in eadem [Col. 1255C] crescente religione vitaeque merito postea officium susceperit episcopatus. Verum haec utrum sint vera, ut diximus, dubitatur. Haec de antiquitate Malliacensis insulae nobis comperta fideliter descripsimus. Restat itaque ut quae proposuimus, omissa digressione, exsequamur.



§ V. Willelmus dux et Emmelina conjux iterum irascuntur.

Uterque conjux unde sermo huc usque pertractus est, iterum ad invicem irascuntur, et mulieri multiplices poenae minantur. Quid amplius morer? Iterum fugatur. Quae ad suos veniens filium, quem ex principe susceperat, ipsi furari fecit: aestimans namque furorem viri sui implacabilem, suumve reditum desperans, Burguliense coenobium aedificare [Col. 1255D] coepit quod, auctore Domino, in brevi completum consecrare fecit, beatique Petri Romae ditioni submisit. Interea maritus multo jam senio confractus mundialem pompam spernens apud beatum Cyprianum Pictavis sanctae religionis habitum suscepit, ac Malliacensem ecclesiam projectis Turonensibus monachis ob contemptum uxoris beato Cypriano subjecit. Nec multo post abbati ejusdem monasterii iratus eum deseruit, et beati Maxentii coenobium ingrediens usque ad mortem illuc se perseveraturum spopondit. Post quinquennium quoque grave incommodum incurrit, quod sibi accidisse nonnulli asserebant ob facinus amissae uxoris. Credidit homo accusatoribus ac honorabiles regni sui deligens legatos [Col. 1256A] ad complanandos exasperatae feminae dirigit animos, obsecrans ut se visitet priusquam se amara opprimat mors. Verum illa primum venire abnegat, post nihilominus dulcedine eloquentiae nuntiorum multipliciter delinita atque fletuum et precum varietate instigata una cum filio ad virum properat nobilium multorum agmine vallata. Enimvero cernens princeps prudentiam cum potentia mulieris et pulchritudinem filii de se nati ad referendas innumeras laudes Christo se totum convertit eo quod et nobilissimam filii indolem ad regni gubernacula aptam ultra quam credebat et conjugem diu male tractam amori suo reconciliari paratam sentiebat. Paululum igitur hujusce laetitiae causa a morbo relevatus communi consultu matri ac nato regnum tradit, quaeque eis [Col. 1256B] agenda fuerant prudenter admodum imperando disposuit. Ante omnia quoque dolum Bosonis Marchiensis comitis contra se actitatum allegans non solum filium, verum etiam cunctos qui eo confluxerant proceres ad vindictam sub jurejurando constrinxit. Is enim Boso ubi advertebat principem unde agimus, cujus dono, ope et auxilio ad comitatum provectus erat, chiragrico morbo oppressum, variisque passionibus obsitum, praesagiens quoque, quod pene imminebat ejus videlicet obitum, fide quam promiserat oblita, prius calliditate occulta coepit sibi subjugare ejus oppida rura et municipia; deinde amicitiis muneribusque colligare nobiles quosque ac sua castella: pos remo crescente aemulatione [Col. 1256C] Pictavam civitatem noctu multo stipatus milite irrumpere aggressus est, reliquaque nihilominus regni possidere jura, sed avertit eum Redemptoris mundi clementia. Postquam itaque ex dispositione regni itemque procuratione sui dux verbum conclusit sacrosancta mysteria nostrae reparationis obnixe expetiit: quibus assumptis coram suis, ut scriptum est, in senectute bona vivendi finem fecit. Sepultus sane est post triduum in sinistro sancti Maxentii latere atque multorum precibus ac lacrymis Deo commendatus Christiano conditus est more. Post ejus exsequias ad praeceptum filii sui Pictavis terrae nobilitas convenit deliberatura quo pacto paternum dedecus in hoste ulcisci et divisa provincia valeret concordari. Breviter compertum est ac sacramento [Col. 1256D] firmatum, neque adhuc Bosonis audacia quiescebat.



§ VI. Qualiter fuit bellum inter Bosonem comitem Marchiae et Guillermum ducem Pictaviae, et qualiter Adalmodis comitissa fuit uxorata dicto Guillelmo duci, mortuo ejus marito.

Adalmodis quidem uxor ejus observatrix admodum carajorum atque maleficiorum quodam responso diabolico jactabat se accepisse in brevi Pictavensem se comitissam fore. Maritus autem qui nonnulla vera ejus praesagio audiverat, laetus effectus, quippe uxorem absque se conscendere non posse ad conjectati honoris credens fastum jamjam patulo et dictis et factis Pictavorum detectus est adversarius. [Col. 1257A] Obsedit quippe ubi dominum suum obiisse veloci nuntio advertere potuit, castellum quod Gentiacum dicitur, eo quod et civitati proximum et multi copia boni completum, et subita juventute munitum illo tempore habebatur. Conjiciebat etenim dubio procul quod consequens videbatur esse, videlicet a se illud captum iri posse, quod nullum sibi ulterius municipium obsisteret. Quam factionem ubi modernus princeps praesensit, liberare suos collecto exercitu obsessos armis ultricibus quam celerrime properavit. Cumque vicinia hostilis exercitus experisset, nobiles quosque ac belli procurandi gnaros ordinandi informandique causa per omnes acies dirigit; et ut ad hujusmodi negotium, partim verbo partim majorum exemplo, sufficienter instruerent [Col. 1257B] viva voce imperavit. Nec dissimilia his dabat Boso praecepta suis. Verum ubi ad conflictum ventum est, post multorum vulnera et neces tandem Boso, cuncto pene amisso milite, addictus turpiterque fugatus est. Qua patrata Pictavorum dux, Domino permittente, juvamenque ferente, victoria, oppidum quod Rupes Medeldis vocitatur, eo quod ditioni Bosonis praefati subjacebat, obsedit, et oppugnando cepit: in quo Adalmodem ejusdem Bosonis conjugem repertam fidelibus suis servandam contradidit. Quam cum lascivia juventutis quae latera observabat principis ad mariti injuriam decerneret ludibrio tradi, severe dux restitit, nobilitatemque feminae miseratus, atque electis sufficienter militibus [Col. 1257C] ad matrem, quae Candida dicebatur, eam honorifice direxit. Pro cujus humanitatis gratia promisit mater Candida usque fluvium Rhodanum regni ejusdem principis per se dilatare jura. Nec est mentita. Porro autem Boso paucis emensis diebus gravi incommodo correptus turpiter decessit, factionum quoque in dominum commissarum poenas luit. Cujus Emma principis Pictaviensis genitrix fine agnito, clam legatos ad Candidam mittit, eaque consulta, Adalmodem ejusdem Candidae filiam filii sui conjugio sociavit. At Candida haud immemor sponsionis suae eo usque quo praedixerat, Pictaviensem ducatum augmentavit.

His denique et hujusmodi prosperitatibus principis confirmatus in regnum, matre suggerente, ad [Col. 1257D] Malliacense coenobium extollendum convertit studium. Nam quo primum tempore pater ejus ad idem coenobium aedificandum conjugem suam, sicut supra retulimus, perpulit, totum insulae corpus, ob silvam in ea concretam, praeter particulam quamdam ad Aquilonem Mariscum a via vocata vetere vergentem, sibi venandi causa retinuit. Tum itaque dux votis piae matris alludens, Turonenses fratres, quos genitor a praedicto coenobio, causis praelibatis intercedentibus, fugarat, clementer revocavit, quaeque prius habuerant restituit, atque eos honorifice se tractaturum respondit. Credunt illi et veniunt, et promissa omnia adepti sunt. Nec multo post venerabilis Emma ducis genitrix, post multiplicia sanctorum actuum [Col. 1258A] exercitia, quadragesimo primo aetatis suae anno, regni vero filii, ut aiunt, secundo, e carnis progressa est ergastulo. Verum priusquam decederet, filium ad se accersens: Mi, inquit, nate, ego jam, cujus te charitas ultra humanos, si dici fas sit, educavit affectus, ut cernis, defungor. Hoc unum vero ante a te expeto, quatenus, ob mei perpetuam memoriam Ecclesiaeque Malliacensensis augmentationem tuitionemque, ultimo ac si valedicentes jungamur osculo, demum autem laeta emigro. Cumque illius vocem ad hanc petitionem matris ubertas lacrymarum intercluderet ac singultum, nutibus tamen, quibus poterat, ipsius desideriis corde tenus annuere se indicabat, et quia de his meminerit, post ejus obitum operibus declaravit.



§ VII. De Theodelino abbate Sancti Petri veteris.
[Col. 1258B]

Ut autem ad superiora redeamus, cum Turonensibus monachis quidam advenit frater, vocabulo Theodelinus; de quo quoniam grandis nobis est sermo habendus, ejus et patria significanda est et genus. Fuit quippe, ut fertur, genere Hebraeus, natione Gallus; jamque adolescens monachicis disciplinis instructus, atque procedente tempore vita et conversatione simulque activis exercitiis solertissime praeditus, itemque ingenio, modestia, consilio, constantia, prudentia, praecipue vero lenitate decentissime ornatus. Huic sane et praepositurae laborem et totius monasterii deliberationem abbas suus, imo per eum commisit Dominus. Qui prima adventus [Col. 1258C] sui fronte, quippe prudentissimus, explorare eorum incolarum, ad quos accedebat, animos volens, quaedam famulis extraneisve, quasi vecordis, praetendebat indicia; quo facilius ex eorumdem verbis et gestis, virtutis an imbecillitatis viri essent, dum se ac si insanum attenderent, aliqua colligeret argumenta. At ubi paulo post levitatis eos ventosaeque jactantiae malo laborare animadvertit, tum quo pacto eorum pompam tolerando quamlibet amicitiae suae adjungeret pertractare coepit. Et quidem potentium fastus muneribus interdum placabat; mediocrium vero tum leni moderatione, tum exhortatorio sermone complanabat; praecipue autem subjectis sibi fratribus quaeque necessaria sufficienter admodum et humane impendebat, et ita unicuique sese [Col. 1258D] liberalem atque hilarem ostentabat, ut singulus eorum amplius caeteris ab eo se diligi corde crederet. Cumque his et hujusmodi domi forisque floreret, famaque probitatis ejus longe lateque percurrens nec ipsum terrae ducem lateret, sed etiam alloquiis ejus saepissime privatim et publice uteretur; post aliquantum temporis apud abbatem suum invidia delatorum ac si tyrannus accusatur, liberalitasque ejus in ambitionis partem ascribitur, quodque eam non causa Domini, quin potius acquirendi honoris gratia exerceat, divulgatum habetur. His igitur commonitis elusus abbas quam facile nugacibus praelatorum more credidit, propediemque sese id experiri per semetipsum necessariis amicis intimavit. [Col. 1259A] Accelerato siquidem itinere clam Burguliensi coenobio, cui et praeerat, se excutiens, Pictavorum fines ingreditur, fratrem quoque accusatum nimiis proffigari contumeliis, jam patulo minitatur. Postera nimirum die in quadam Burguliensis coenobii cella divertens, quae Malliacensis ecclesiae habetur affinis, industria quorumdam se amantium nocte eadem viro Dei Theodelino patefiunt minae et odia proprii abbatis. Mane itaque facto, fortissimo rerum Domino invocato, simulque puritate conscientiae confisus, apparatu venturi Patris necessario famulis commisso, conscenso equo obviare ei studuit corde constantissimo. Cumque non longe processisset a monasterio Patre obvio, equo cui insederat, neglecto, toto corpore in palude, quae magna eo loco [Col. 1259B] erat, prostrate, benedictionem ab eodem more implorat solito. Is autem in eo neque visum deflectens, neque verbum aliquod proferens citato gressu pertransiit, eumve, ceu hostem, obduratis visceribus sprevit. Tum mirabilis Theodelinus proverbium memoratu dignissimum, voce est libera prosecutus. »Certe, inquit, reipsa probabitur utrum tu duritia improvisa, an ego patientia mecum a cunabulis, si dici fas sit, concreta victoriam adipiscar facilius. Nam, nisi hinc me assurgere jusseris, definitum in Christo opperior quod hic me inveniat finis. Interea abbas talia non curans longiuscule a loco secesserat, cum ab audientibus accipit quae humiliter prostratus vir jam dictus ei dixerat. Verum hi qui secum aderant fratres, valde miserati [Col. 1259C] hominem, ante rei exanimationem, praesertim publice, id abbatem facere non debuisse lacrymabiliter allegant; atque hujusmodi factum monachis quidem inauditum, saecularibus vero detestandum enuntiant.

Quorum suggestionibus paululum abbas inclinatus: »Retrogradum, inquit, iter unus vestrum arripiens virum conveniat, eumque surgere mei vice cogat, et nos subsequi admoneat, ut, si obedierit, quia vere humilis sit cunctis clarescat.« Ubi autem ad virum Dei abbatis delata sunt edicta, ac si coelitus admoneretur, surrexit, totaque illa die aspectus ejusdem Patris valde sapienter declinans, parvitate cibi potusque etiam inimicos ad misericordiam protraxit. [Col. 1259D] Delatores sane injurias eum sat modeste perferre, itemque rei discussionem omni aviditate praestolari cernentes, simulque pudore commentatae a se falsitatis metuentes noctu effugiunt; sacrum vero hoc judicium pravitatis intentatae sapientibus relinquunt. Porro subsequenti die ad negotium dirimendum locus expetitur, accusatores una cum diffamato citaverunt. Is alacer corpore nitida conscientia fisus adest, nugaces abesse renuntiantur. Quo abbas accepto, dum prae confusione aperire sibi os non esset, [Col. 1260A] quoniam quidem nihil justae querimoniae erga male tractatum fratrem revera inveniret, prius quidem levitatem animi in credendo falsa apud se reprehendens, postea vero quaeque a personis talibus audierat, verecunde tamen, his qui se circumstabant referens, cur indignatus sit exponit. Cumque praefatus frater rationem redderet honeste de objectis: »Te, abbas etiam inquit, fili, horum fuga et suam invidiam et tuam quoque innocentiam aperte detexit.« Haec quoque dicens surrexit, priorque satisfaciens veniam supplex ei postulavit. Quod Theodelinus cernens humo et ipse acclinis noxam Patri benigne remisit. Peracta itaque reconciliatione, utilitatibus quas in commisso sibi officio Theodelinus fecerat abbas delectatus, et ut quotidie in melius proficeret, [Col. 1260B] neque adulantium linguas amplius metueret paterne est exhortatus. Ad monasterium igitur post triduum saepedictus abbas revertitur: Theodelino fratri multo plura quam prius committuntur. Nec multo post et abbas moritur. Quo defuncto princeps Pictavorum Malliacum adiit, cuique ipsum coenobium, cui jam multa largitus fuerat ac largiri sperabat, commendaret, tractare coepit. Cumque parentum confoederatio memoriae occurrisset, quandoquidem jam tot praedia eadem possedisset ecclesia, quorum amplitudo abbatem proprium exigeret, etiam si progenitorum ejus id industria in primordio coepti operis non statuisset, licet ipsa insula adhuc praeter praedictam particulam sibi deesset, nulli justius quam Theodelino, qui multos eo in loco sustinuisset [Col. 1260C] labores, regimini ejusdem praeficere basilicae animadvertit, quique multos nobilium suae obnoxios fecisset bonitati. Quod ubi optimatibus qui secum aderant significasset, eisque hoc complacere perpenderet, saepe taxatum virum Dei advocat, quidque sibi super eo in hujusmodi negotio animus suggereret ei revelat. At ille modeste quidem ac rationabiliter dum ei et prioribus suis etiam post Patris decessum et sanctae maxime regulae se subesse ideoque tale quid sine fratrum consilio, voluntate et licentia suscipere non posse inferret, tum dux viros ad rem peragendam gnaros ad fratres monasterii intimatos direxit, obsecrans sibi et virum concedi et scriptis plene tali annuere electioni. Illi [Col. 1260D] vero pro sui reverentia libenti animo praetendunt principi quae postularat omnia. Qui assecuto cordis sui voto, praesule urbis suae vocato, Malliacensi coenobio Theodelinum Patrem praeficit, auctore Domino. Is autem quam prudenter quamque humane officium sibi commissum administraverit, quia ullius eloquentia plene id nequit, sequens ex parte pagina, si Deus annuerit, praedocebit Sed jam hic sermonem claudamus, quaeque restant alio principio ordiamur.



[LIBER SECUNDUS.]
[Col. 1259]


LIBRI SECUNDI PRAEFATIO.

[Col. 1259D] Omnis res quae partibus constat tandiu imperfectionis dispendio notatur, donec eadem necessariis [Col. 1260D] omnino supplementis cumuletur. Nam, licet quilibet domum aedificare volens vitae fundamenta jaciat, [Col. 1261A] caemento ac lapidibus parietes undique pro modo componat dispositae qualitatis, quousque tamen desunt tigna, laquearia et tecta, aedificium illud pars vocari potest, plene domus non potest. Et in omnibus quidem penitus aedificiis haec eadem valet consideratio reperiri. Sed et Redemptor noster, ubi aedificatorem turris sumptuum necessaria ad supplementum operis opportuna providere debere, alioquin illusionibus videntium eum subjacere admonuit, quam sit pro nihilo habendum incipere et non consummare luce clarius propalavit. Si igitur inchoatio etiam boni imperfecta parvipendenda est delusionique obnoxia, res autem bene coepta ac solide compacta laude dubio procul dignissima; insistendum ergo est omni incipere conanti ut principium operis [Col. 1261B] exornet decore perfectionis. Quapropter ego, qui jussis tuis, Pater venerabilis Goderanne, cum meo etiam pudore parens, quippe imperitus, in praecedentibus succincte quidem sed sufficienter, ut puto, quia vere de antiquitate et commutatione in melius Malliacensis insulae, quae Deo duce nonnullis jam repromissionis terra effecta est, aliqua retuli, atque ad eum usque locum quo sacrosancta religio primum in eadem caput extulit, coenobiumque in ea recenter constructum abbatem promeruit, protraxi; ne coepta parvitatis meae consummatione careant, orationibus tuis fisus, ad supplenda quae restant, imo de Domini auxilio praesumens, stylum deflexi. Parum autem mundi sapientum, praecipueque Peripateticorum [Col. 1261C] versuta sophismata, si quando simplicitatem indoctae linguae meae subsannaverint, revereor; quoniam quidem ipsi tum majores scientiae partes se assecutos jactitant, quando confuso ordine profusis circumlocutionum ambagibus, esse alicui, quod est, negato, et quod non est, sophistice imposito, vera, quantum in ipsis est, occultantes, ficta quasi probabiliter pro certis inducunt. Quorum astutiam quivis enervare poterit, si, quando aliquid proponunt, silentium sibi indixerit; neque enim melius eorum tumor dicendi frangitur, quam ut silendo rejiciatur. Ludant ergo insultantes superbum sapienter simplicibus; tolerent simplices, et tacendo negligant horum plausus. Verum jam haec omittentes ad propositum accedamus, surda aure quoque quorumcunque [Col. 1261D] sugillantium felleos rancores transgrediendo linquamus.



[RELATIO INCIPIT.]



§ I. Qualiter abbas Theodelinus rexit suos monachos apud Sanctum Petrum, et qualiter erat primus de consilio Guillelmi comitis.

Igitur, modo quo superius duximus, viro Dei Theodelino levato abbate, de ampliatione ac augmentatione commissae sibi Ecclesiae coepit multa sollicitudine secum multa pertractare. Quo tempore quidam vir Maroliensis oppidi, non mediocriter ditatus, comperta fama fidei et probitatis ejus, eum adiit, multamque summam denariorum ultra nongentas libras ei commisit. Ex qua omni summa tertiam ei partem obtulit, quatenus quod restabat sibi [Col. 1262A] suisque custodiret filiis. Quod ipse libenter fideliterque adimplevit. Verum, quoniam jam illo tempore abundantia iniquitatis maxima ex parte bonum excludere coeperat charitatis, adeo ut debita reverentia minime impenderetur antiquis etiam sanctorum locis, quam [f., quae] potius conculcabantur a pessimis, colligens animo reverendus heros noviter aedificatum coenobium dilatari nequaquam facile posse absque donariis terrae principis, quam familiariter ei adhaerere ac imperiis ejus humiliter parere, atque ex collatis sibi muneribus eum saepissime honorare sedulaque officia, prout opportunitas et rei et temporis exigebat, exhibere consilium fuit. Cumque exercitiis hujusmodi intentus principi acceptus esset et gratus, adeo ut in maximis quoque negotiis ejus [Col. 1262B] consiliis et dispositionibus magis fidem daret quam cunctis suis optimatibus, hacque de causa apud ipsos etiam aulicos honorabilis haberetur, coepit ei idem princeps quam multa quam grandia repromittere; idque ipsi potissimum jubet observare ut si sibi aliquid ex decessione et successione nobilium viderit contingere, id a se non tardet expetere, quandoquidem, ut asserebat, sibi commissae Ecclesiae potius quam alicui tyrannorum optabat conferre. Et haec pater Theodelinus surda haud hauriebat aure, sed lento potius gradu quam concito, et opportune magis quam procaciter ad animi sui vota cupiebat scandere. Idcirco siquidem se nolle ab eo postulare, ut postea ipse asseruit, dissimulabat, ut, [Col. 1262C] si quando aliqua grandia deposceret, ea facilius ex tarditate petitionis obtineret. Religiosum id namque praecipue monachis asserebat officium raro infestare mendicando animos principum. Oppidum nimirum quod ejusdem ducis genitor, sicut superius meminimus, causa Normannorum aedificarat in Malliacensi insula, adhuc in ea tunc temporis habebatur; super cujus diuturnitate praefatus Pater gravi moerore afficiebatur, illiusque potissimum eversionis causa Palatinus videbatur. Siquidem valde metuebat ne post ducis decessum aliquis illud tyrannorum sequentis sobolis fraudulenter irrumperet, atque hinc quaeque monasterio concessa vastaret, exstirparet, dispergeret.



§ II. Qualiter Guillelmus dux acquiescens ad requestam Theodelini abbatis, dedit castrum cum tota insula, ut in dictum castrum transferretur coenobium, quod tunc temporis erat apud S. Petrum.
[Col. 1262D]

Unde die quadam, dum primus anniversarius dies matris ageretur, et dux circa pia opera esset intentus, atque ob memoriae ejus solemnem recordationem multis lacrymis fieret suffectus, post completas orationes mirabilis Theodelinus eum adiit, atque tum xeniis, tum blandimentis plus solito demulcens, ubi illum plene aliis repulsis negotiis ad se intentum conspicit: »Quoniam, inquit, dulcissime domine, decet me tibi tuisque omni vigilantia bona providere, ac mala futura quomodo evitentur praemonere; vellem, si adsit animo, aliqua tibi utilia, private tamen [Col. 1263A] perorare.« Mox ergo eo annuente locum ad hoc aptum expetunt, demum quoque praefatus vir tale dicendi arripuit exordium: »Cum omnes, inquit, quos ad regni fastigium disponendum divinum sublimavit auxilium, iniquitatem fugere, avaritiam libidinemque ac si pestiferum virus perhorrescere, caeteraque superbiae membra a se eliminare, justitiam et pietatem colere, largitatem munificentissimam sine censu etiam praetendere, continentiam et castitatem indesinenter inviolateque conservare, ac reliqua sanctae humilitatis exercitia semper deceat adimplere; videris te potissimum, quem et parentum nobilitas et liberalis pietas decoravit, his studiis debere operam dare. Quae omnia te exsequi velle istud erit argumentum, si ea quae sub te Domino dicata sunt, te [Col. 1263B] disponente in ampliorem erecta statum fuerint ac expolita, ne te decedente in sese retineant quod sibi verti queat in scandalum.« Cumque princeps iis attonitus, cur ista proposuisset diligenter inquireret, consequenter intulit ille: »Insula quidem, Pater reverende, cui nos pios genitorum tuorum conatus complens praefecisti, in sui fortiori parte, te teste, retinet castrum tuae ditioni subditum, quod nisi, dum advivis, jubeas iri perditum, quando quein tuo coenobio famulantibus futurum sit contrarium, nec intellectus concipere valet mortalium, sed si idem, vitae causa perennis, nobis filiis tuis largiri placuerit, vere quod modo et nobis metus est mali, et quandoque suavis (sic) consilium poterit fore iniquum, vertetur [Col. 1263C] ac manebit pauperibus Christi in refugium, efficieturque illo limes quo rapiatur coelum.« Igitur eo quod se manebat explicante, tum dux Dei omnipotentis, ut credimus, aspiratione commotus: »Si, inquit, illic alicujus magnitudinis erigere basilicam rite spoponderis, et castello a me cum toto insulae corpore, itemque praeterea multo munere donaberis.«

Prius autem quam haec contingerent vix octo soles emensi fuerant, cum vigiles castelli de quo agimus, permaximum luminis pharum, ad sphaerae modum cochleatum, noctu super Malliacense coenobium coelitus lapsum conspexerant, cujus splendore illustrati adeo exterriti fuerant, ut voce confusa socios assurgere, arma corripere, hostes insulam irrupisse, [Col. 1263D] atque monasterium concremasse multo assererent clamore. Quorum ipsi clamoribus expergefacti concite assurgentes partem quidem luminis conspexerunt, illudque non humanum, sed divinum veritate cogente confessi sunt. Deinde nimirum nocte alia homuncio quidam arte piscator dum ad officium exercendum properaret, tres splendidissimos viros luminum trium portitores eamdem ecclesiam ingredi [vidit], ac per tres ferme horas eos utrum regrederentur praestolans, spe illa frustratus est. Itaque dum visiones hujusmodi fratribus ejusdem ecclesiae revelarentur, sese a Domino visitari, locum quoque suum in brevi augmentari maturiores quique profitentur. Nec multo post Patris Theodelini et ducis [Col. 1264A] saepefati confoederatio praelocuta et astipulata est. Sed jam res ipsa exsequenda videtur.

Porro vir Dei Theodelinus, ut dicere coeperam, ex verbis ducis quae dudum speraverat effectui appropiare agnoscens, gaudii sui magnitudine ad vestigia ipsius corruens, et ut dicta chartis firmaret, supplex expostulavit. Cujus precibus dux haud segniter assensum praebens: »Quoniam, inquit, quae expetis firme stabiliterque locanda sunt, repete quantocius propria, et quaecunque genitores nostri et nos coenobio tuo contulimus litteris manda, primaque scribatur ipsa qua a me hodie donaris insula; demum quoque una nobiscum Romana beati Petri apostoli adies limina; subjiciamque tum coenobium coeleste clavigero praesente papa, et juncta [Col. 1264B] ad se pertinentia; quatenus amodo et in perpetuum ab omni servitutis vinculo libera permaneant et absoluta, nulliusque sint episcopi aut alterius monasterii ditione subjecta, praeter Romanam principis apostolorum Ecclesiam, cui quotannis viginti solidos pro censu solvetis ac ponetis principali ejusdem ecclesiae in ara, eritque munus hoc memoriale ad vestrae ecclesiae subsidia, et ad haec quae diximus perpetuo conservanda.« Nec mora, post haec a facie principis abbas se subripiens quaecunque imperata sibi fuerant litteris tradit die ipsa, eique principi offert, et ut firmet more solito coram optimatibus suis instantissime rogitat. Quid multa? Princeps libentissime annuit, firmat chartam reliquisque nobilibus [Col. 1264C] firmandum tradit, nomenque matris inter testatores ac si viveret, pro eo quod ejus anniversarius dies mortis agebatur, conscribere fecit. Et quidem tum ab Incarnatione Domini nostri Redemptoris millesimus tertius annus volvebatur, cum haec mense Julio Pictavis agebantur, ac regnare Francis rex Robertus ferebatur. Facta autem est ad votum abbatis ac principis primum Pictavis eadem charta; sed subsequenti anno Romae recitata ac roborata et in apostolico privilegio translata. Denique subsequenti tempore vir Dei Theodelinus secundum ducis voluntatem cum eodem Romam perrexit, et, praesente eodem principe, quae gesta fuerant Sergio papae, qui tum sedi apostolicae praeerat, exposuit. Cumque Sergius an ita se res haberet a principe requireret, [Col. 1264D] tum ipse assurgens ita esse asseruit, utque haec privilegio auctoritatis apostolicae confirmaret votive sat supplicavit.



§ III. Qualiter fuit castrum destructum et coenobium astructum.

Papa vero desiderio viri alludens duo super hoc negotio jubet fieri privilegia, quorum unum sancti Petri perpetuo retineret bibliotheca; aliud abbas in papyro more majorum scriptum deferret ad propria. Quae ubi ad votum utriusque completa sunt, firmati viri benedictione apostolica ovanter repedarunt ad sua. Donaria sane quae in privilegiis retinentur praetereo, quoniam haec habentur in propatulo. Porro autem regrediens princeps oppidum funditus destruxit, [Col. 1265A] atque designatis consequenter in locis, auctore Domino, futuri coenobii fundamenta primus jacere coepit. Quid multa? Tanta celeritate aiunt aedificium illud ad perfectionem venisse, ut post quatuor annos prioris monasterii fratres illo commigraverint, et aliquantum temporis in ligneis officinis habitaverint. Quae officinae postea opportune effectae sunt lapideae. Jam vero Malliacensis ecclesia non modice excreverat, famaque pulchritudinis et magnitudinis ejus per multa sese sparserat, cum Berno Burguliensis abbas qui Gautberto praelibato successerat, corporeo rejecto tegmine ad aeterna demigrat. Post cujus decessum fratres ejusdem monasterii tanto viro orbati Pictaviensem principem saepefatum conveniunt, querimoniam allegant, casum [Col. 1265B] exponunt, sui misereri, Theodelinum sibi Patris officio fungi debere implorant; Burguliensis ecclesiae curam ad eumdem principem ceu Malliacensis, quippe a se et a genitrice fundatae, jure fundatoris pertinere toto affectu ingeminant. Quorum petitionem rationabilem idem princeps suspicatus patrocinium viri eis concessit, sed ea conditione quatenus se potissimum non abnegaret Malliacensi operi, illumque locum semper sibi attenderet specialiter commissum.

Multa denique ea tempestate eidem Patri, exceptis his duobus, licet invito commissa sum coenobia quorum quidem alia per se regebat; alia vero probis ac religiosis fratribus injungebat disponenda. [Col. 1265C] Et licet ab uno viro plures regi Ecclesias non esse canonicum sciam, idcirco tamen mihi non approbando referre rem placuit; sed ut per haec quilibet agnoscat quanta in Theodelino discreta misericordia cum moderata prudentia viguerit. Videre namque mihi videor multiplicia in eo bonorum operum excrevisse exercitia, quem ita omnis aetas regularis disciplinae amplectebatur reverentia. Nonne ergo si catervas fratrum coenobiorum sibi submissorum ejus regimen toto affectu sitientium intueamur, Isaianum illud oraculum quodammodo: »Panem nostrum comedemus, et vestimentis nostris operiemur, tantummodo invocetur nomen tuum super nos, aufer opprobrium nostrum (Isai. IV),« animo mox in his non compensamus. Quam autem in pupillorum ac [Col. 1265D] viduarum ex familia sancti Petri existentium consolatione largissimus, quamque erga famulos proprios, ut in adipiscendis bonarum artium officiis invigilarent sollicitus fuerit taceo, ne in immensum proteletur narratio: ea duntaxat quae suscepti operis exigit dispositio, commemoro.

Ea siquidem tempestate millesimus decimus fertur ab Incarnatione Salvatoris emersisse annus, gerebatque urbis Pictavae praesulatum Gislebertus, Francis vero imperabat Rotbertus, cum vehementissime mirabilis angebatur Theodelinus, quia, cum omnium bonorum affluentia abundaret Malliacensis locus, sola sanctorum deerant pignera quibus honoraretur atque defensaretur. Sed clementia insita [Col. 1266A] summo principi ac domino omnium rerum, quippe cujus hoc est singulare privilegium ut pia piorum desideria plene perducat ad effectum, super hoc satisfecit eidem in hunc quem paulo post, ipso donante, assignare decernimus modum. Prius autem tale quid narrabimus.

Abbas Angiriacensis ecclesiae illis diebus caput sanctissimum praecursoris Joannis Baptistae Domini, quod antiquitus in eadem absconditum ecclesia ferebatur, levare, atque omni populo, quo ipsum caput vere Joannis esse fidem faceret, ostentare voluit, ac ad tale spectaculum inter reliquos Theodelinum Patrem invitavit. Adveniente itaque statuta die Angiriaco innumera plebs adfuit; sacerdotum denique et monachorum coetus confluxit inaestimabilis. Cumque [Col. 1266B] ad rem peragendam ventum esset, et inter priores quosque persona cui tantus thesaurus elevandus committeretur idonea quaereretur, prosiliens praefatus vir e medio: »Si, inquit, o Patres, jubetis, dilectum coelestis sponsi ego libentissime accipio, ac prae magnitudine sui ac reverentia multoties exosculatum vestris visibus repraesento.« Cujus professioni dum omnes alluderent, solemni praemissa oratione ad sanctas gazas supplex accessit, detexit, omnique multitudini expositas per duarum ferme horarum spatium demonstravit. Quo expleto, dum eum recondendum omnes annuerent, diu multumque prolixam orationem simulavit, sanctisque e dentibus unum in ore occulit. Verum mox condigno [Col. 1266C] multatus verbere, nam tum oculorum caruit lumine: quae fecerat, his, qui astabant, verecunde licet, reserat, deinde male amissam valetudinem confitendo digne secum reportat. Haec pio ostentando viri voto erga sanctorum pignera inseruisse suffecerit. Jam vero stylum retorqueamus ad id quomodo desiderio ipsius satisfactum sit.



§ IV. Qualiter, et a quibus personis, et a quibus locis, et quae miracula facta sint, et quo loco translatum est corpus sancti Rigomeri.

Igitur post terminum rei praescriptae, dum ad propria remeasset is de quo agimus, causa intercessit qua eum Hugo Cenomanensis comes conveniret. Siquidem imminebant ipsi per maxima quaeque negotia, quae eo inconsulto, diligebat namque illum [Col. 1266D] charitate libera, sibi timebat nocitura. Cumque ex omnibus quibus eum consulturum pararat egregie accepisset responsa, demumque ad invicem familiaria quaedam alternarent colloquia, inter haec et illa, comes, ut videtur Domino inspirante, abbatem rogat utrum sibi ad tanti operis supplementum boni afflueret ubertas, an se circumcingeret, uti in recentibus saepe accidit, rerum tenuitas. At ille: »Plurimis, inquit, si de temporalibus disputas, bonorum ad explendum abundo omnium copiis, sed quid mihi ex iis solaminis, dum sanctorum pigneribus careo sacrosanctis?« Cumque allegantis modo nonnulla replicaret: »Sed quoniam mihi tibique orta est hinc fabula, venerabile caput tuum deprecor, latissimos [Col. 1267A] memoriae campos percurrendo retracta, ac si quid praevales, praebe unde sitis meae ardor capiat refrigeria.« Ad haec admodum attonitus comes primum quidem paululum verba faucibus occludit, deinde: »Quoniam, inquit, nequaquam haec tui tantum reor petere causa, quin potius multorum commodi gratia, et, ut legimus, plus aliorum quam nostra nos quaerere decet opportuna praesidia, tale quale postulas in quadam juris mei Ecclesia thesaurum progenitorum meorum reservavit industria, quo, tua obstrictus dilectione, me exspolio, tibique hunc liberum concedo.« Fuit siquidem Jesu Christi servus vocabulo Rigomerus, cujus viri leguntur actus et apud nos crebris refulget miraculis, cujus forsan nec famam acceperas hactenus. [Col. 1267B] Mecum itaque aliquem arcani fidum custodem necnon et religione probatum dirigito. Ego autem ejus assignatione ad usquequo inferendus est locum digno, in quantum valuero, dignissimo prosequar obsequio. His auditis vir venerandus quanto tripudiavit gaudio, quamque festive summo Domino tantique boni largitori multipliciter innumeras rependit gratias reticeo, quoniam quidem summorum oratorum poemata his succcumbere credo. Deligitur tandem communi consilio frater quidam et bonitate celeberrimus, et hujusmodi negotii, ut ferunt, ordinator peritissimus, comitique longe sub alius operis intimatione associatur. At ubi Cenomanicam urbem ingressi sunt, intimat monacho praefatus [Col. 1267C] comes ut a sui consortio se subtrahat, et quoquo potuerit, ac si eum a se pepulerit, hospitandi gratia divertat; rebus nocte decoloratis, ad sui suasionem legati se quam celerrime adeat. Haec verbis ille; factis haud aliter supplevit iste. Denique ingreditur ille comitatum, familiaribus se aliqua sanctorum loca expetere velle orationis causa simulat, sagmarios demum itemque sufficientem apparatum, prout longioris viae necessitas postulasset, parari officialibus sub ejusdem noctis articulo imperitat. Finito autem die, cum omnes sui monitis ejus parando opportuna perstreperent, urbs vero omnis peregrinari eum velle opinaretur, rem nimirum subsecuturam nec ullus quidem levissime saltem suspicaretur, clam idem comes accersito [Col. 1267D] secundum significatum foedus fratre de quo superius dicebamus, una cum eo ecclesiam Rigomeri gloriosi penetrat, custodes quatenus rem occulant, jurejurando obligat; deinde, suppliciter praemisso oratu, ad glebam quae sanctissimum praelibati Patris retinebat corpus appropiat; postremo, patefactis ejusdem glebae ostiis, sacrosanctos artus inde cum indicibili abstrahens reverentia in scriniis ad hoc opportune paratis transfert, omnique diligentia signat. Cumque haec agerentur, subito inopina concrepant tonitrua, densissimaque coruscant fulgura, licet paulo ante temperies adesset quam serena. Mox quoque rei procuratores, praeter comitem ac monachum, sese hinc subtrahentes, metu correpti, [Col. 1268A] conclamabant priori debere restitui loco sancta pignera, alioquin nequaquam evasuros hujusmodi discrimina. Quae idcirco, ut credimus, divina egit potentia, quatenus is qui transferri conabatur, solidiori veneraretur et coleretur diligentia. Enimvero paulo post reddito sereno, volente Christo, congrue omnibus quae res flagitabat dispositis, viri ecclesiam egrediuntur acceptoque itinere eadem die ad usque Andegavense oppidum mira celeritate proficiscuntur. Et, quoniam ipsa eadem die anniversariae solemnitatis beati Albini episcopi urbis Andegavae plebs festa recolebat, missae adipiscendae voto, sancti thesauri bajuli in basilica ejusdem sancti divertunt, scrinia deponunt, officium cujus causa aedem sacram adierant expetunt, sed [Col. 1268B] quid tunc novi per exanimata nostri Rigomeri membra effecerit Arbiter supremus proferendum quam tacendum videtur gratius. Ut namque hinc paululum ludendo canam:

Virtus tecta parum refert, vitiumque sepultum. Porro autem dum sacrosancta mysteria praestolarentur viri, et scrinia, quae, ut diximus, sacris erant pignoribus ditata, quodam ecclesiae loco exposita haberentur, protinus quidam paralyticus pene omnis corporeae valetudinis expers portitoris officio illo adfertur, casuque supra praedicta scrinia orandi gratia nescius quid in se retinerent recubans, plus solito obrigitur, deinde tot incommodi infestationibus agitatur, ut sibi vitalem flatum amisisse videretur. [Col. 1268C] Paulo post vero, mirum dictu! stupentibus qui aderant omnibus, adest inopina salus, ac per mortui membra, viventi medela diu praestolata porrigitur. Quo patrato, dum plebs quae illuc solemnizandi causa convenerat una cum meliorato aegroto exsultaret pro miraculo in Domini laudibus; nullusque rei certitudinem agnosceret, praeter comitem ac socios ejus; ipsi autem timore Fulconis ejusdem urbis comitis, ad quem attinebat et Cenomanensis comitatus, de S. Rigomeri deportatione et ab eo collata aegroto sospitate conticerent penitus, prodigium illud magnifice beati Albini laudibus ascribitur. Verum sancti thesauri latores moras omnes rumpentes, acceptum iter studiose persequentes, sequenti die coenobium petivere Burguliense. Et quoniam [Col. 1268D] Theodelinum praefatum Patrem illuc suspicabantur, nam spoponderat occurrisse, atque adventum eorum opperiri valde sollicite, apparatum quoque nihilominus tantae rei sufficientem vigilanter providere; e sociis aliquem praemittunt, se adesse, itemque cuncta quae optarant, auctore Domino Christo, gnaviter, sed et ultra quam sperarant, qui intimaret complesse. Quo vir Dei accepto, quanto laetificatus est tripudio, quantoque exhilaratus jubilo, quando id alicujus expediet etiam rhetoris oratio? Tandem accersitis ejusdem coenobii fratribus, rem patefecit, atque ut sese ad susceptionem coelestis protectionis praepararent supplex imploravit. Illi vero hoc solemnissime exsequentes omni studio receperunt, et [Col. 1269A] in ecclesia Burguliensi quam decenter exposuerunt, felices hos pronuntiantes quibus tale Deus dirigebat patrocinium.

Interea Pater Theodelinus ipsa eadem hora quodam citissimo accito veredario, negotii totius seriem Malliacensibus fratibus intimavit, quidque ipsis in procinctu exceptionis sititae providendum potissimumque procurandum necessario instaret litteris ordinavit. Cujus Malliacenses nutibus haustis legatarios circumquaque emittunt, multorum populorum catervas, itemque monachorum et clericorum non minimum coetum mira agilitate colligunt. Nocte interim illa qua emigrata sacrosanctae gazae Malliacensi monasterio erant inferendae, quidam fratrum in eo quiescens, Barcinons natione, Tezo nomine, [Col. 1269B] immensum luminis splendorem ab Oriente in somnis emergere [vidit], deinde pedetentim omne coenobii corpus complere, nec multo post innumeram populorum frequentiam undique concurrere, ac mirum nescio quid in eodem lumine suspensam exspectare, itemque sibi quasi submurmurando promittere. Et ipsum quidem hactenus beati Rigomeri latebat adventus. Si autem mortalium somnis nostra conjectura digne porrigitur, videtur haud absurde non unius tantum illius diei solemnem laetitiam, quin potius largifluam bonorum omnium affluentiam ac aegrotantium non solum carne, sed etiam animis consolationem, quam ad beati Rigomeri suffragia concurrentibus confert Dominus, portendere optatam. [Col. 1269C] Verum ubi latores superius assignati una cum Theodelino venerando pretiosissimam gemmam Malliacensi insulae intulerunt, clamor ingens utrinque oboritur, adest sacer conventus fratrum, hinc quoque et inde multiplex frequentia turbarum laudem Domini undique resonantium: ministri necnon, cum crucibus et cereis circumstantibus aliis, humeris ovantes sanctum corpus imponunt, reliqua vero multitudo, flexis poplitibus, Rigomeri gloriosi cum multis lacrymis, oppido licet exoptarent, rogitant patronicium. Tandem sane supplicatione debita completa, antiphonaque imposita, Malliacensi inducunt ecclesiae jam olim a Domino praedestinata charismata, circumquaque concrepante laetitia. Et quoniam major ejusdem ecclesiae crypta infecta adhuc [Col. 1269D] his diebus manebat, in dextro membro componunt omni cum diligentia, quo sanctae Dei Genitricis ac perpetuae Virginis habetur et ara.

De miraculis sane deinceps per eum ibidem gestis, quae tot ac tanta sunt ut ea plene referre nullus hominum, ut aiunt, sufficiat, ad praesens quidem tacemus; si vitam autem Deus dederit aliquantulum longam, quae vel quanta seniorum probatissimorum assertione de his accipimus, quolibet sermone, ad laudem Domini nostri Jesu Christi, qui fecit quae futura sunt, exarare aggrediemur. Terminum autem istic, quoniam et brevitatem nostri ingenii et narrationem paulo amplius quam decuerit forte protelatam mensuramus, terminum, inquam, chartulae [Col. 1270A] posuissemus, nisi adhuc paucula capitula huic ordini necessaria subjungere congruum decrevissemus Composito igitur sancto Domini loco et ordine praetitulato, adhuc inconcussa perstabat beatissimi Aquitanorum patroni Hilarii basilica, quam praecedenti libellulo aedificavimus coram principis aula. In qua nonnulla patrata feruntur miracula, quae, dum compendio operam damus, satius ducimus reticenda. Porro vero in saepe taxato coenobio, quidam Constantius, cui agnomen erat Brizaldus, praepositurae officio potiebatur, quoniam saecularium expeditionum industrius apprime putabatur. Hic ergo die quadam Theodelinum patrem conveniens, multitudinem ecclesiarum insulae omnino exprobrabat, atque conquerendo aliquam earum merito [Col. 1270B] convellendam garriebat. Cujus primum suggestionibus vir Dei resultans, postmodum vero ejus instigationibus addictus, ejus voluntati rem dimisit. At ille inde egressus, multitudinemque virorum colligens ad ecclesiam beati Hilarii accessit, eamque funditus evertit. Quantum nimirum ejus Domino grata fuerit opera, ultio detexit manifeste subsecuta. Namque nec dum penitus corruerat paries ultimus, cum ecce idem praesumptor monachus lethali morbo correptus, de equo cui insederat proruit, denique caduco incommodo est fatigatus. Postremo grandi emenso intervallo parumper cessante morbo respiravit, et quae erga se gesta fuerant, dum ipse nesciret, a videntibus accepit. Tum [Col. 1270C] itaque publice se peccasse, se gravissime errasse confessus est; deinde officio famulorum ad monasterium defertur, casus ejus Patri ac fratribus reseratur. Quo audito validus omnes timor corripuit, communique consulto ad locum dirutum aliquos e fratribus Dominum reverentes dirigunt, altarisque lapides et caementum quod intactum remanserat caute nimis colligere, atque in monasterio ad se afferre praecipiunt. Illi quidem alacres obaudiunt; isti vero ipsum idem altare in capite designati monasterii in honorem ejusdem sancti Hilarii erigunt. Frater sane ille cujus temeritas locum profligaverat, quatuor quidem, ut aiunt, menses superstes exstitit, nec tamen aliquod doloris levamen adipisci promeruit. Sed et Patri saepe taxato Theodelino, sicut [Col. 1270D] in prima fronte multa prospera, ita e contrario juxta vitae terminum nonnulla obviavere adversa. Et primo quidem rerum possessarum creberrima et gravissima damna, deinde suo corpori, ac familiarum amicorum prosperitati pene importabilia ingruebant incommoda; postremo dum ipse noctu decubaret in domo infirmorum, cogente necessitate aegritudinis praevalida, subito evaginatis gladiis, duo quidam servorum ex sancti Petri familia, quorum alter Hercambaldus, sequens vero Galterius dictus in baptismate ejus filius erat, super eum irruunt, mortem inferre gestiunt omni audacia. Tum autem quam Dominum timuerit idem Pater liquido claruit, dum cervice extra stratum exerta neque veniam [Col. 1271A] aliquam deprecans, nec verbum aliquod pro ereptione sui protulit, sed ac si mutus regulare silentium custodivit. Tandem vero, donante Domino, qui circumjacebant, horrore nescio quo propulsi evigilantes, fures adesse deprehendunt, effugant, et a timore hominem liberant. Rursus quoque Pictavis e simili discrimine sed a dissimilibus personis illato mirabiliter divina eripuit dignatio. Praeterea multa sibi accidere infestissima, quae incredibili toleravit sufferentia. Sed exsequamur proposita, omittentes ista. Ea vero tempestate quidam ditissimus vir vocabulo Ainricus multis muneribus, multis blandimentis Patrem Theodelinum circumveniens, ab eo ut ecclesiam ad portum Malliaci construeret impetravit. Impetravit heu proh nefas! et Simoniace aedificavit. Sed de hoc satis sit dictum.

[Col. 1271B] Verum dux de quo in superioribus dicebamus cum de Patris Theodelini provectu loqueremur, sexagesimo primo, ut fertur, aetatis anno, regni vero trigesimo septimo, filiis in principatu relictis anno ab Incarnatione Domini et Salvatoris nostri millesimo trigesimo defungitur, atque in Malliacensi claustro honorifice sepelitur. Post cujus decessum quindecim venerabilis Pater Theodelinus annis in corporea carne mansit, atque millesimo ab Incarnatione Domini ac quadragesimo quinto anno Kalendis Januarii apud Burguliense coenobium sanctis mysteriis initiatus, corpus terris, spiritum reddidit saeculis aeternis, Abrahae, ut credimus et optamus, sinibus locatus, Christi fruitur bonis. Cui succedens [Col. 1271C] vir mansuetissimus et humilis vocabulo Humbertus quindecim annis Malliacense coenobium sat modestiae [Col. 1272A] rexit, atque patientiae et longanimitatis suae clarissimum charissimis filiis specimen relinquens, millesimo sexagesimo anno ab Domini Incarnatione vivendi finem fecit.

Post hunc quoque eidem regimini quidam praefuit Goderannus, natione, uti ego accepi, Gallus, alterius quidem monasterii monachus; sed necessario, ut multis videtur, illuc exstitit subrogatus. Nam de eo tenet sermo quod, si rebus tum gestis quando electus est digna imponatur consideratio, vere, secundum viri prudentis assertionem, ipse in tempore irae factus est reconciliatio. Sed quoniam dum haec scribimus adhuc humanis interest rebus, ejus ex actibus silentium nobis indicimus, ne adulatoris notam incurramus. Utrum autem amore Domini an odio dignus sit posteris judicandum servemus:

[Col. 1272B] Hic rivulum verbi libuit defigere nostri.
Ne protracta nimis tedio sit pagina doctis.
Alia manu: Et est notandum quod Guillermus fundator Malleacensis in fine dierum suorum effectus est monachus, et tempus totius vitae suae fuit 71 annorum, et obiit ac sepultus in choro dicti loci, anno Domini 1019.

Cum oraculum vatis divinitus inspirati ut laudare Dominum in sanctis ejus atque in virtutibus ejus merito debeat humana propago, adhortetur, quandoquidem holocausta laudis bono animo emissa aditus quodammodo fit, quo sibi unigenitus filius ostendatur Filius Dei qui passim in divinis lineis aut salutare Dei dicitur, eo quod salvos faciat suos, aut [Col. 1272C] brachium sive dextra: Caetera desiderantur in codice ms. quo usus sum.




ANNO DOMINI MLXXIII.
ALEXANDER II PONTIFEX ROMANUS.




[Col. 1271]
NOTITIA HISTORICA IN ALEXANDRUM II.
(CIACONI, Vitae et Gesta Romanorum pontificum et cardinalium, II, 317.)

[Col. 1271D] Agebatur annus salutis sexagesimus primus supra millesimum, cum, Nicolao II vita functo, ingens seditio de novo pontifice deligendo clerum populumque Romanum invasit. Alii enim, Caesare Henrico inconsulto, pontificem dicere constituerant. Alii vero, more per id temporis in aliquot Romanorum pontificum creationibus usurpato, et Caesaris voluntate pontificem creari petebant. Quorum caput Hugo Candidus, Tridentinus, presbyter cardinalis tituli Sancti Clementis erat. Caesar, maximo episcoporum conventu Basileae habito, auctoribus maxime Giberto Corrigia Parmensi, Caesareae aulae cancellario, Placentino, et [Col. 1272D] Vercellensi episcopis, Cadaloum Palovicinum, episcopum Parmensem, absentem ad suum episcopatum, summum pontificem designari curavit. Qui, electionis decretum probans, Honorii II nomen accepit, eique Cisalpini omnes episcopi obtemperaverunt. Quae dum in Germania gererentur, cardinalium et populi Romani pars major, auctore Hildebrando archidiacono qui unus omnium maxime laboravit, Anselmum, de Baedagio nobilem, Mediolanensem, doctrina et vitae integritate illustrem, Anselnis viri olim in ea urbe primarii filium, tunc episcopum Lucensem etiam absentem, Romanum [Col. 1273A] pontificem renuntiaverunt. Is, dudum canonicus regularis in monasterio Lateranensi factus, ex eo ordine ad Ecclesiam Luccensem promotus fuerat. Lucca accitus, Romam illico venit; ubi antequam Cadalous ut consecraretur accederet, pridie Kal. Octobris, die Dominico, in basilica Sancti Petri, ab episcopis cardinalibus inauguratus, Alexandri II appellationem sibi imposuit, seditque, Caesare Henrico IV, annos undecim, menses sex, dies viginti duos.

Haec audiens Cadalous, imperatorem Augustae Vindelicorum adiit, et insignia pontificalia, illi ab Urbe transmissa, usurpans, se pontificem maximum appellabat, et bellum contra Alexandrum adornans, in Italiam venit, et haud contemnendis Longobardorum copiis comparatis, armata manu Romam, ut [Col. 1273B] apostolicam sedem vi consequeretur, accessit. Cui Cincio quodam nobili Romano, Stephani praefecti filio, urbs Leonina, arx S. Angeli, pons Milvius prodita fuere, quae valido praesidio ab eo munita sunt. Cadaolo superveniente, in pratis Neronianis gravis pugna committitur, qua multi utrinque cecidere; pars tamen Cadaloi praevalere visa est, plurimis Alexandrinorum caesis. Alexander tum Laterani armato praesidio se continebat. Superveniens interim dux Gothefridus, ambas partes discedere ab armis jussit, suasitque ut controversia, non ferro, sed jure finiretur. Quievere aliquantisper factiones. Alexander, media Quadragesima anni 1062, synodo episcoporum Laterani coacta, Cadaloum excommunicavit. Cadalous, Parmam reversus, idem cum [Col. 1273C] consentientibus episcopis adversus Alexandrum fecit, majorique exercitu coacto, anno qui secutus est, ad urbis oppugnationem rediit. At vero, erumpentibus Romanis cum Gothefridi ducis copiis, tantus terror Honorianos invasit ut omnes in fugam acti sint, et paulum abfuerit quin Cadaolus, a suis desertus, in hostium potestatem veniret, quem Cincius, facto cum suis cuneo, per media civium agmina, aegre in Hadriani arce perduxit. Ubi aliquandiu cum obsessus et nullam sibi libere abeundi facultatem esse videret, trecentis argenti libris Cincio persolutis, incolumis dimissus est. Cum magnas urbi duplici oppugnatione calamitates intulisset, turpi fuga cum paucis aliquot actus, Parmam rediit, [Col. 1273D] et pontificalia munia usurpabat. At vero cum schisma in longum protraheretur, actum est ut Mantuae concilium indiceretur in Quadragesima proxima, anno Domini 1064.

Advenere ex Germania Vanno, archiepiscopus Coloniensis, cui regni administratio et pueri imperatoris tutela ab imperii principibus, matre Agnete exclusa, commissa fuerant, et Vinceslaus Altaichii episcopus, Annalium Baiorum scriptor, multis episcopis comitati, et ex Italia episcopi et abbates multi; ad quod Alexander cum cardinalibus accessit. Honorius ad Aquas Nigras subsistens, eo accedere recusavit, nisi ex officio suo synodo praeesse permitteretur, cujus superbiam et pertinaciam cuncta synodus damnans, eum quod venire [Col. 1274A] gravatus esset pontificatu privavit, et Alexandrum, ut legitimum pontificem, complectitur. Qui objecta sibi Simoniae, et adversus Caesarem cum Normandis conspirationis, crimina diluit. Tum ab omnibus episcopis, et praesertim Longobardis, qui ejus creationem maxime oppugnaverant, ut verus Christi vicarius veneratur; quos blandissime allocutos, sibi amicissimos, et fidos dimisit. Rebus omnibus ex sententia compositis, et Mantuana synodo absoluta, Alexander Romam versus iter cepit; Cadalous Parmam, et alii ad urbes suas reversi sunt. Atque hac ratione, archidiacono Hildebrando praecipuo auctore, Romana Ecclesia in creatione pontificum suam libertatem recuperavit. Alexander, Romam rediens, Luccae tandiu subsistit quoad archidiaconus [Col. 1274B] Romae res Normannorum tumultu turbatas componeret.

Luccae ecclesiam, cujus antea episcopus fuerat, dedicavit, et multis privilegiis exornavit. Quo anno Hugo Candidus cardinalis, totius schismatis auctor, poenitentia ductus, veniam supplex ab Alexandro petiit et impetravit.

Anno salutis 1065, rebus omnibus Hildebrandi diligentia in urbe pacatis, Alexander Romam rediit, cujus suasu Hildebrandus, Gothefridi ducis et Mathildis comitissae auxiliaribus copiis fretus, quae schismatis tempore Normanni in Campania de Ecclesia Romana vi abstulerant, recepit, pacemque cum iis renovavit, et ipsorum dux Robertus Guiscardus principatus sui possessionem beneficiario jure ab [Col. 1274C] Alexandro secundo, quemadmodum etiam a Nicolao secundo etiam tum primum fecerat, suscepit; pontifex postea in Campaniam profectus, Cassini aliquot monachos Cassinates variis dignitatibus, etiam cardinalatu, Hildebrandi rogatu, exornavit. Apud urbem Melphim primum, post schisma, concilium alterum Laterani in urbem reversus celebravit. Petrum Damiani Ostiensem episcopum ad imperatorem Henricum IV cum legatione misit, ne legitimam uxorem, pellice inducta, sine causa ejiceret. Eumdem imperatorem ad satisfactionem Romam vocavit pro labe Simoniaca sibi objecta, quippe qui episcopatus et abbatias plus offerentibus et hominibus his honoribus indignis vendidisse diceretur. Carolum episcopum [Col. 1274D] Constantiensem, de Simoniaca labe convictum in synodo Moguntiae coacta, episcopatu ejici jussit; Robertum Augiensem abbatem, ejusdem criminis reum, opera Hugonis abbatis Cluniacensis legato apostolico privante. Cassinatem ecclesiam, ab abbate Desiderio a fundamentis aedificatam, magno Italiae episcoporum et procerum numero congregato, Kal. octobris anni 1061 multa cum solemnitate dedicavit. Interfuerunt tantae celebritati pontifex cum cardinalibus, archiepiscopi, episcopi XLIV, et totius Apuliae et Calabriae proceres.

Eidem coenobio pontifex monasterium Palladium Romae et Tarracinam concessit. Anno qui secutus est pontifex aliud Laterani concilium quintum egit, in quo episcopos aliquot et abbates Teutonicos, de [Col. 1275A] Simoniaca labe convictos, damnavit, et legatum ad eam reprimendam misit Hugonem abbatem Cluniacensem. In sequentis anni synodo alia Lateranensi, quae sexta fuit earum quas ab eo congregatas constat, aliquot praelati honoribus exuti sunt. Gibertus Corrigia Parmensis, olim imperialis aulae cancellarius, rogatu Augustae Agnetis, archiepiscopus Ravennas ab Alexandro papa, quanquam fere invito et reluctante, [Col. 1276A] consecratus est, cum quanta mala Dei Ecclesiae eum illaturum esse vir sanctus praesageret. Et haud longe post, festis paschalibus celebratis, Alexander papa, senio confectus, Romae in palatio Lateranensi beato fine quievit. Cujus corpus in basilica Constantiniana, cujus olim canonicus fuerat et in qua eumdem ordinem collapsum restituerat, sepultum est. Non vacavit sedes.




[Col. 1275]
NOTITIA HISTORICA ALTERA.
(MANSI, Concilia generalia, tom. XIX, pag. 939.)

[Col. 1275B] Alexander, patria Mediolanensis, episcopus Luccensis, antea Anselmus nuncupatus, post tres menses interregni, a cardinalibus sanctae Romanae Ecclesiae legitimo ritu pontifex Romanus hujus nominis secundus electus est anno Christi 1061, tempore regnantis Henrici IV. Cum obitus Nicolai papae innotuisset, comites Tusculani et Galeriani aliique Romani proceres, propter foedus cum Nortmannis initum sanctae Romanae Ecclesiae cardinalibus infensi, habita pseudosynodo Basileensi, comitem quemdam Galeriae deputarunt, qui coronam auream et insignem patriciatus titulum, ad regem Henricum deferens, pro Romano pontifice ex Longobardia eligendo sollicitaret. Cardinales, circumventione eorum cognita, idem praestiterunt, et ad eumdem regem [Col. 1275C] Stephanum cardinalem presbyterum, quondam Cluniacensis coenobii monachum, ablegarunt. Qui cum, regiis ministris obstantibus, contra jus gentium ad colloquium regis non admitteretur, rediit ad suos, quidque sibi evenisset coram omnibus exposuit. Facta relatione, circa Kalendas Octobris cardinales pontificem elegerunt, non quem vellent, sed quem regi gratum fore putabant: nimirum Anselmum, patria Mediolanensem, episcopum Luccensem, regis familiarem, aulaeque regiae quasi alumnum et domesticum. Sed quid accidit? Audita electione Anselmi, quae inscio et inconsulto rege contigisset, conclamata est ab omnibus in aula regis injuria regi illata. Hortatu ergo Guiberti Parmensis cancellarii, duo episcopi publico concubinatu infamati cum Gerardo [Col. 1275D] ille Galeriae comite et sacrilego praedone, quem Nicolaus in Romano concilio excommunicaverat, ipso festo Simonis et Judae convenientes, Cadaloum Parmensem episcopum jam antea excommunicatum elegerunt, novumque schisma concitarunt. Petrus Damiani schismaticum per litteras increpavit, sed tantum abest ut homo pestilens litteris Petri exterritus cessaret, ut etiam ipse turpissimus turpissime viveret, aliisque turpiter viventibus conniveret. Cumque ea re incontinentium clericorum omnium animos sibi conciliaret libidinique frena laxaret, dicti sunt Cadaloitae, qui antea Nicolaitae dicebantur.

Alexander Hildebrandum, statura quidem parvum [Col. 1276B] sed viribus ingenii et gratia Spiritus sancti admirabilem, ex archidiacono creavit cancellarium, cui universae Romanae Ecclesiae administratio ex officio committeretur. Cadalous, corruptis auro proceribus Urbis, Romam armata manu ingredi tentavit: sed repulsus magna sui confusione ad propria revertit. Cumque haec omnia fierent studio, instinctu et opera istius Guiberti principis, quem imperatrix cancellarium fecerat, singulari Dei consilio accidit ut sancto Annoni Coloniensi archiepiscopo (qui Henricum regem puerum jam annorum decem a matre Agnete imperatrice subduxerat, blanditiisque delinitum, caeterorumque Germaniae principum obsequio frequentatum et cultum, educandum retinuerat) regis custodia et regni administratio, habitis desuper [Col. 1276C] comitiis, demandaretur. Hanc potestatem consecutus, ad res Ecclesiae componendas atque schisma novum plane exstirpandum contulit se in Italiam, et Romam usque pervenit. Inde in Germaniam reversus, hortatu Petri Damiani in praesentia regis episcoporum Germaniae et Italiae synodum convocavit: qua, post disputationem inter Romanae Ecclesiae defensorem et advocatum regium habitam, omnium acclamatione Cadalous pseudopontifex est damnatus, Alexandri autem electio comprobata. Quod cum Patres Mantuani concilii, cui Anno Coloniensis legatione regis nomine functus interfuerat, sua sententia confirmassent et schismaticus secundo Urbem infeliciter expugnare tentasset, tandem pseudopontifex a schismate recedens, petita et obtenta venia [Col. 1276D] Alexandro, paucis post diebus malam mortem incurrit. Augusta quae nefariae Cadaloi promotioni faverat, poenitentiam actura Romam venit ad limina apostolorum, seque non tantum imperio, verum etiam saeculari cura et honore totam abdicavit. Alexander pontifex sedem apostolicam quiete adeptus, legationem misit ad Eduardum regem Angliae pro Wulstano Wigorniensis Ecclesiae episcopo eligendo. Petrum Damiani ablegavit in Gallias propter angustias quibus Cluniacenses monachi affligebantur; eumdem misit Florentiam ad schisma ibidem conflatum denuo componendum.

Haeresim Nicolaitarum, qui clericorum incontinentium [Col. 1277A] conjugia pertinaciter defendebant, per Damianum confutavit et eradicavit. Incestuosorum vero haeresim, quae auctoritate Justiniani imperatoris asserebat, eadem ratione qua in successionibus numerandos esse gradus consanguinitatis, non tantum per epistolam Petri Damiani, verum etiam duobus pluribusque Romae habitis conciliis impugnavit. Contra novos haereticos hoc tempore emergentes, qui docebant episcopatus a principibus laicis absque crimine Simoniae licite emi posse, quosque Petrus Damiani scriptis suis graviter insectatus est, decretum edidit quo omnis beneficii ecclesiastici venditionem et emptionem interdixit.

Per Godefridum Tusciae marchionem, Romanam Ecclesiam liberavit a Nortmannis: cum jam Richardus [Col. 1277B] Nortmannorum princeps Aquinum usque victor pervenisset, Urbem proxime invasurus, ut a pontifice imperatoris insigne consequi posset. Ad Guillelmum comitem Nortmanniae, quem Edwardus, virgo virginem habens uxorem Editham, nulla prole relicta, successorem regni constituerat, misit vexillum, ut Haroldum tyrannum Angliae regnum occupantem post obitum sancti Edwardi regis expelleret, atque ut legitimus successor eodem regno potiretur. Pro componendis seditionibus per Simoniacos et fornicarios clericos exortis, legationem misit ad Mediolanenses. Decreta autoritate apostolica ipsis praescripta infra subjunguntur. A Guilielmo comite Burgundiae, et compluribus Francorum nobilibus, pro defendenda Romana Ecclesia, quoties opus erat, [Col. 1277C] juratam promissionem accepit. Usum mitrae, laicis hactenus inconcessum, Vratislao duci Bohemorum concessit. Henricum regem, qui juvenili furore Bertam [Col. 1278A] conjugem repudiare parabat, per Petrum Damiani apostolica legatione a proposito revocavit. Argentinensem episcopum, Guarnerum nomine, ob crimen Simoniae episcopatu privavit. Cum Moguntino et Bambergensi de Simoniae crimine accusatis sanctum Annonem ad se venientem, et pro reis episcopis intercedentem, honorifice excepit, brachio sancti Caesarii donavit; ejusque favore, citra munerum acceptionem, ut cum injuria pontificis suspicatur Lambertus, praedictos absolvit. Per legatos a latere suo in Angliam missos in concilio Wintoniensi Stigandum, Cantuariensis Ecclesiae invasorem, deposuit; Lanfranco eidem subrogato duplex pallium concessit. Petrum Anagninae civitatis episcopum, ad Michaelem VII, Orientis imperatorem, apocrisiarium [Col. 1278B] misit; unde eumdem imperatorem cum Romana Ecclesia communione conjunctum fuisse aperte colligitur. Basilicam Sancti Benedicti in monasterio Cassinensi ipse in praesentia omnium cardinalium dedicavit. Henricum regem, quem propter Simoniacas abbatiarum et episcopatuum nundinationes, aliaque plura delicta, Saxones et principes imperii apud pontificem accusaverant, quemque sanctus Anno, abdicata hanc ob causam regni cura et administratione, ab impietate et sacrilegiis apud eumdem pontificem graphice descripserat, per litteras Romam citavit: verum morte praeventus, causam regis successori dijudicandam reliquit. Mortuus est pontifex, miraculosa daemonis expulsione et claudi hominis cura celeberrimus, Romae, decimo Kalendas Maii, [Col. 1278C] anno 1072, cum sedisset annos undecim, menses sex, et dies viginti duos.




[Col. 1277]
NOTITIA DIPLOMATICA.
(JAFFE, Regesta pontificum Romanorum, pag. 389.)

[Col. 1277D] In Alexandri II bullis (quarum signa chronologica haud raro sunt depravata) haec insunt sententiae: MAGNUS DEUS NOSTER ET MAGNA VIRTUS EJUS;---DEUS NOSTRUM REFUGIUM ET VIRTUS;---EXALTAVIT ME DEUS IN VIRTUTE BRACHII SUI.


Testes subscripserunt:

    Bonifacius episcopus Albanensis (27, 49).
    Petrus Damianus episcopus Ostiensis (27, 49).
    Joannes episcopus Portuensis (27, 29).
    Leopertus episcopus Praenestinus (49)
    Mainardus S. Rufinae episcopus (27).
    Hubaldus episcopus Sabinensis (27, 49).
    Joannes episcopus Tusculanensis (27).
    Desiderius presb. card. rom. Eccl. et abbas S. Benedicti (27).
    Joannes, qui et Minutus, card. tit. S. Mariae trans Tiberim (49).
    [Col. 1278D] Stephanus vocatus cardinalis (49).
    Hildebrandus S. R. E. archidiaconus (27, 29).

Scriptae bullae sunt per manum:
    Rainerii scriniarii et notarii sacri palatii (13, 33).
    Guinizonis notarii sacri palatii sanctaeque R. E. (26).
    Stephani notarii regionarii et scrinarii S. R. E. (29).
    Octavii scriniarii et notarii sacri palatii (51, 52).
    Joannis notarii et regionarii ac scrinarii s. sed. apost. (58, 59).




Datae, Mense januario 1063: Per manum: Mainardi s. Ecclesiae Silvae Candidae episcopi et apost. sed. bibliothecarii (8, 10).


A Januario 1063 ad Januarium 1069: Per manum: Petri bibliothecarii (9, 25, 26, 29).

    [Col. 1279A] Petri bibliothecarii S. R. E. acolythi vice domini Annonis Coloniensis archiepiscopi et ipsius S. R. E. archicancellarii (11).
    Petri S. R. E. subdiaconi et cancellarii vice domini Annonis Coloniensis archiepiscopi et sed. apost. archicancellarii (13, 14, 24, 32, 33, 47).
    Petri S. R. E. subdiaconi atque bibliothecarii (27, 31, 34, 35, 50, 53, 55, 57 bis, 59, 60, 62).
    Rembaldi subdiaconi (48).
    [Col. 1280A] Petri clerici fungentis vice Petri S. R. E. subdiaconi et bibliothecarii (61, 63, 67).




A Januario ad Junium 1070: Per manum: Petri clerici fungentis vice Petri S. R. E. cardinalis et bibliothecarii (71, 72, 73, 75).


Ab Octobri 1070 ad Martium 1073: Per manum: Petri S. R. E. cardinalis presbyteri ac bibliothecarii (76, 77, 78, 80, 81, 87, 88, 89, 90, 145).




[Col. 1279]
ALEXANDRI II PONTIFICIS ROMANI EPISTOLAE ET DIPLOMATA.



[GENUINA.]



I. Alexandri II Epistola ad Mediolanenses conterraneos suos.---Excitat eos ad virtutum exercitia. (Anno 1061.)
[MANSI, Concil. XIX, 941.]
[Col. 1279B]

ALEXANDER episcopus, servus servorum Dei, omnibus Mediolanensibus clero et populo salutem et apostolicam benedictionem.

Divini judicii dispositione provisum est ut Mediolanensis Ecclesiae filius, et Ambrosianis uberibus sublactatus, ad famulatum apostolicae sedis indignus ascenderem ac matri omnium Ecclesiarum pastoralis curae sollicitudine deservirem. Unde cum totius universalis Ecclesiae cura nobis non levis incumbat, propensius circa vos ipsa natura nos provocat esse [Col. 1279C] pervigiles: ut unde nos constat originis duxisse primordium, ibi etiam majoris ad aeternam salutem habeamus sollicitudinis incrementum. Nam et ignis ea primum ligna conflagrat ex quibus oritur, et fons ante omnia illas terrae venas infundit ex quibus fluens derivatur. Unde vos, dilectissimi, internae dilectionis studio cohortans, rogo, ut ad coelum se vester spiritus erigat, deceptoria terrenarum rerum et caduca lucra contemnat, ab amore coenosi hujus mundi se prudenter expediat, ad Creatoris sui desiderium medullitus inardescat. Estis enim, sicut beatus dicit apostolus, gens sancta, populus acquisitionis: ut virtutes annuntietis ejus, qui de tenebris vos vocavit ad admirabile lumen suum (I Petr. II). Quibus ergo haereditas incontaminata, immarcescibilis, conservatur [Col. 1279D] in coelis: absit ut eorum mens per amorem rebus sit involuta terrenis.

Plane, quia etiam vulgaribus loquimur, vulgatum Scripturae testimonium libentius exhibemus. Mementote itaque, fratres mei, quod in oratione Dominica [Col. 1280B] dicitis: Pater noster, qui es in coelis (Matth. VI). Quem itaque Patrem vocamus, ad ejus haereditatem tota mentis concupiscentia festinare debemus. De terrena porro haereditate scriptum est: Haereditas, ad quam in principio festinatur, in novissimo benedictione carebit (Prov. XX). Cur ergo, cum dicimus: Pater noster, praesto subjungimus: Qui es in coelis, et non potius, qui es in terris, videlicet quae nobis notiores sunt; sive, qui es in aquis, aut in abyssis, cum ubique Deus sit, nihilque ab ejus praesentia vacuum sit? sed cum dicimus: Pater noster, idcirco addimus: Qui es in coelis, ut ad illam coelestem haereditatem sese noster animus erigat atque, in tam sublime germen adscitus ut sit haeres Dei, terrena quaelibet ignobiliter non requirat. Enim vero [Col. 1280C] Pater fidei, Abraham, plures habuit filios, sed solus ille nobilis, qui fuit uxoris; qui vero ex concubinarum sunt ignobilitate suscepti, paternae haereditatis successione leguntur exclusi. Porro autem, dum eos aluit Abraham, omnes dicebantur filii Abraham; at vero, cum testamentum venit, qui esset legitimus haeres, qui fieri deberet exhaeres patenter ostendit. Nam, Scriptura testante, dedit Abraham omnem haereditatem filio suo Isaac; filiis autem concubinarum dedit munera, et segregavit eos a filio suo Isaac (Gen. XXV).

Ecce itaque omnes dicebantur filii, sed non omnes haereditatis paternae sunt jura sortiti. Sic profecto fratres quamplures sunt hodie Christianae professionis titulo decorati, qui videlicet in Christi [Col. 1280D] haereditate nequaquam merentur ascribi; et nunc quidem paterno vocabulo gloriantur, sed nequaquam ad haereditanda paterna bona perveniunt, quia, velut spurii, non coelestia, sed terrena ignobiliter concupiscunt. Vos autem, dilectissimi, membra mea, [Col. 1281A] viscera animae meae, sic satagite per viam mandati coelestis incedere ut mens nostra merito semper debeat de sancta consanguineorum suorum conversione gaudere. Speramus autem in eo qui de Virgine dignatus est nasci quia, nostri ministerii tempore, sancta clericorum castitas exaltabitur, et incontinentium luxuria cum caeteris haeresibus confundetur. Omnipotens Deus, dilectissimi fratres mei, ab omni vos pravitate custodiat, et per justitiae semitam ad coelestia vos regna perducat.



II. Alexandri II epistola ad Landulfum et Arialdum clericos.---Non ita esse indulgendum perjuris ut perjurandi detur occasio. (Fragmentum.---Anno 1061.)
[MANSI Concil. XIX, col. 980.]

[Col. 1281B] Possumus in perjurio aliquo crimine lapsis misericordiae manum porrigere, sed non debemus ad futurae perditionis exemplum licentiam dare.



III. Alexandri II epistola ad Haraldum Norvegiae regem.---Hortatur cum ad obediendum Adalberto Hamburgensi archiepiscopo. (Anno 1061.)
[MANSI, Concil. XIX, 942.]

ALEXANDER episcopus, servus servorum Dei, HARALDO Nortmannorum regi salutem et apostolicam benedictionem.

Quia adhuc rudes in fide existitis et in ecclesiastica disciplina quodammodo claudicatis, oportet nos, quibus totius Ecclesiae est commissum regimen, [Col. 1281C] divinis admonitionibus vos frequentius visitare. Sed quia ob longarum difficultatem viarum per nos hoc agere minime valemus, sciatis nos Alberto [Adalberto] Bremensi archiepiscopo vicario nostro haec firmiter commisisse. Praedictus itaque archiepiscopus legatus noster suis nobis est conquestus epistolis quod episcopi vestrae provinciae aut non sunt consecrati, aut data pecunia contra Romana privilegia quae suae ecclesiae sibique data sunt in Anglia vel in Gallia pessime sunt ordinati. Unde ex auctoritate apostolorum Petri et Pauli vos admonemus ut, sicuti apostolicae sedi reverentiam subjectionis debetis exhibere, ita praefatam venerabili archiepiscopo vicario nostro et vice nostra fungenti, vos vestrique episcopi impendatis, etc.



IV. Alexandri II epistola ad episcopos Daniae.---Praecipit ut Edbertum, episcopum Farriensem, ab Adalberto, archiepiscopo Hamburgensi, per triennium ad synodum vocatum, inducere ad inobedientiam desistant. (Anno 1061.)
[ADAMI Gesta Hamburg. Pont., apud PERTZ, Monum. Germ. hist., Script. tom. VII, p. 365.]
[Col. 1281D]

ALEXANDER episcopus, servus servorum Dei, omnibus episcopis in regno Danorum constitutis, apostolicae sedi et nostro vicario obedientibus, salutem et apostolicam benedictionem.

Adalbertus, Hammaburgensis archiepiscopus venerabilis, vicarius noster, litteris et legatis suis conquestus [Col. 1282A] est quod quidam Edbertus, Farriensis episcopus, multis criminibus involutus, ad synodum suam per triennium vocatus, venire contempserit; quod quia consilio quorumdam vestrorum dicitur esse factum, mandamus et apostolica auctoritate praecipimus, ut ab hujusmodi recedatis omnino consilio, eumque ad audientiam praedicti fratris nostri ire admoneatis, quatenus post factam examinationem canonice judicetur.



V. Bulla Alexandri papae II pro stabilitate bonorum Rivipollensis monasterii contra cujuscunque personae infestationem. (Anno 1062.)
[COCQUELINES, bullarum Collectio, tom. II, p. 4.]

[Col. 1282B] ALEXANDER episcopus, servus servorum Dei, fratribus in Rivipollensi coenobio sub Dei Genitricis tuitione degentibus, salutem et apostolicam benedictionem.

Quoniam, divina favente clementia, cum apostolicae sedis regimine cunctarum Ecclesiarum sollicitudo nobis incumbit, idcirco justis petitionibus quorumcunque fidelium nos convenit annuere, et ad nostrae pietatis auxilium confugientes auctoritatis apostolicae clypeo munire. Quocirca dilectionis ac fraternitatis vestrae litteras per fratrum S. suscipientes, et quod in eis expetere videbamini diligentissime perpendentes, quoniam justam petitionem et auctoritate nostra ad perficiendum non indignam judicavimus, vestris petitionibus acquiescere non recusavimus. [Col. 1282C] Unde vos debita charitate monemus ut professionis sanctae propositum, quod Deo aspirante suscepistis, pro viribus semper custodiatis, nec ab illo in neutram partem ullo modo deflectatis. Episcopos autem, comites, principes, magistratus, et potentes vestra vicinia incolentes, paterna sollicitudine commonemus ut vestri coenobii semper in omnibus adjutores, defensores ac propagatores existant, et quoscunque contrarios, vel ad nocendum avidissimos esse viderint, digna censura coerceant, quatenus et a Deo retributionem percipiant, et apostolicae simul ac nostrae benedictionis participium habeant. Illos vero qui praedia, quae vobis jure debentur, dono abbatum non satis digne praesidentium, seu rapina, vel invasione, sive qualicunque injusta occasione possidere [Col. 1282D] videntur, auctoritate apostolica convenimus, et insuper interminando mandamus ut illa nequaquam retineant, sed sicut Dei esse noscuntur, ita Deo quantocius reddere studeant. Quod si postquam hanc nostrae paternitatis interminationem audierint, infra sex mensium spatium reddere distulerint, sciant se a totius Ecclesiae corpore separandos, et perpetuae excommunicationis jaculo feriendos, donec resipiscant et digna poenitudine satisfaciant. Porro commonemus et apostolica simulque canonica auctoritate praecipimus ut nullus amodo et deinceps vestri coenobii regimen per Simoniacam haeresim obtineat, nec qualicunque ingenio ante vel post acceptum honorem per pecunias locum abbatis arripiat. Quod qui praesumpserit, [Col. 1283A] quandiu retinere tentaverit, telo justissimae damnationis subjacebit. His igitur vestri voti peractis, hortamur dilectionem vestram ut semper ad meliora proficere studeatis, et pro nobis ac totius Ecclesiae statu intentissimas et assiduas preces indesinenter ad Deum effundere non negligatis, quatenus divinae protectionis et apostolicae benedictionis participes esse valeatis. Amen.

Data XII Kal. Junii, anno millesimo sexagesimo tertio Nativitatis Christi, indictione XV.



VI. Alexandri II epistola ad Suenonem regem Danorum.---Exigit censum a Suenone Danorum rege, quem majores ejus persolvere consueverunt. (Fragmentum. Anno 1062.)
[MANSI, Concil. XIX, 943.]
[Col. 1283B]

ALEXANDER episcopus, servus servorum Dei, SUENONI regi Danorum.

Quapropter prudentiam tuam admonemus ut censum regni tui, quem praedecessores tui sanctae apostolicae Ecclesiae persolvere soliti sunt, nobis et successoribus nostris transmittere studeat, ita tamen ut non, sicut oblatio, in altari ponatur, sed, ut supra diximus, tam nobis quam successoribus nostris, ut certius approbetur, praesentialiter offeratur.



VII. Alexandri II epistola ad Gervasium Remensem archiepiscopum. Mandat ut monasterium Corbeiense a Guidonis Ambianensis injuriis tueatur. (Anno 1062-3.)
[MABILL. Annal. Bened. IV, 623.]
[Col. 1283C]

ALEXANDER GERVASIO.

Clamor ad aures nostras perlatus est super Ambianensi episcopo Guidone quod, contra decreta sedis apostolicae, monasterium Corbeiense frequenter inquietet, habens, prout sibi videtur, ad sui defensionem decreti verbum: »Nisi quantum canonicus ordo permittit.« Quod si bene perpendat, inveniet privilegii auctorem hoc dicto praecedentia sequentiaque minime infirmasse. Esset quippe ridiculosum, si quae prius corroboraverat ipse etiam violanda mandaret. Unde tibi apostolica mandamus auctoritate ut, quia illum monasterium specialiter sub protectione sedis apostolicae fovetur, tuae fraternitatis diligentia defensetur. Nam, sicut te specialiter [Col. 1283D] ulnis charitatis amplectimur, sic te quae nostri juris specialiter esse videntur diligere mandamus. Igitur episcopus et ablata altaria loco restituat et ab omni inquietudine monasterii desistat. Quod si noluerit, et decretum apostolicae sanctionis irrumpere tentaverit, fretus apostolica auctoritate ei episcopale officium interdicas. Abbati vero quem suspendit officium suum restituas, et in omnibus negotiis suis auxilium tuae protectionis exhibeas. Vale.



VIII. Alexander II papa confirmat canonicam in Pisana ecclesia erectam, et bona ad eam pertinentia. (Anno 1063.)
[COCQUELINES, Bullarum, privilegiorum ac diplomatum Romanorum pontificum amplissima collectio. Romae 1739, 8, tom. II, pag. 4.]
[Col. 1284A]

ALEXANDER episcopus, servus servorum Dei, GERARDO venerabili canonico, salutem et apostolicam benedictionem.

Ad apostolicae sedis speculam sublimati, et ad sollicitudinem et curam omnium Ecclesiarum non nostris meritis, sed divina solummodo dignatione promoti, oculos discretionis manusque consilii debemus avidius extendere, ubi piae religionis exercitia et sollicitudinis ecclesiasticae instantiam comperimus fore. Proinde justae petitioni tuae, quam respectu supernae remunerationis super incolumitate ecclesiae Sanctae Mariae, quae Pisanae civitatis dignoscitur principalis, audientiae nostrae approbavimus [Col. 1284B] allatae, auctoritatis nostrae patrocinium consulentes exhibemus, et ut magis magisque pristinum devotionis tuae augeatur studium, benignissime exhortamur. Igitur, juxta sincerae petitionis tuae affectum, canonicam supradictae ecclesiae quam tenes, sibique juste pertinentia omnia, et quidquid a te juste acquisitum, vel Deo consentiente acquirendum est, apostolatus nostri auctoritate et per hujus nostri privilegii paginam confirmamus, per omnia quidem interdicentes ut neque imperator, neque marchio, neque episcopus, neque cujuslibet ordinis homo, praefatas res agere vel causare, seu per aliquod ingenium praesumat diminuere. Quod si huic nostrae confirmationi aliquis ex his quos supra memoravimus debitae obedientiae non inclinaverit, et [Col. 1284C] supra dictis rebus contemptor apostolicae sedis aliquo modo nocere praesumpserit, condignae excommunicationis gladio feriendum et a communione sanctae Ecclesiae se omnimodis noverit esse separandum, et insuper viginti libras auri, medietatem camerae nostrae et medietatem tibi, sciat se esse compositurum.

Datum Luccae per manus Mainardi sanctae Ecclesiae Candidae cardinalis, apostolicae sedis bibliothecarii, anno Dominicae incarnationis 1063, indictione I.



IX. Bulla Alexandri papae II pro ecclesia Sancti Donati Luccensi. (Anno 1063.)
[FIORENTINI, Memorie della gran contessa Mathilda, Documenti, p. 38.]
[Col. 1284D]

ALEXANDER episcopus, servus servorum Dei, dilectis filiis ordinariis S. Luccensis ecclesiae dedicatae in honorem S. confessoris Donati in perpetuum.

Quoties a nostra mansuetudine illa postulantur quae a recti itineris ratione non deviant, non solum deneganda non sunt nostris fidelibus, verum etiam prompta et benevola sunt largitione concedenda; et si erga laicorum personas, in quantum justitiae ratio non contradicat, munificos et largos nos esse oportet, quanto magis erga devotum clericorum ordinem strenuos condecet esse, ut justis remunerationibus eorum recompensemus labores, qui assidue in Dei vinea nostri cooperatores inveniuntur. Quapropter [Col. 1285A] ego Alexander, sanctae Romanae Ecclesiae divina providentia pontifex et episcopus Luccensis Ecclesiae, pro vestro qui supra memorati estis servitio, et benevola erga nos dilectione per hoc apostolicae sedis privilegium concedo et confirmo vobis praememoratis unam petiam de terra Luccensis nostri episcopatus, sitam juxta praefatam ecclesiam S. Donati, cum casa, et horto, et omni suo aedificio, et intratoriis, et egressionibus ejus, et cum omnibus rebus quae ibi sunt aut quas in antea tibi Dominus dederit: tenentem scilicet ambo capita unum latus in terra domni regis, aliud vero latus in muro praefatae ecclesiae, et in terra quae fuit Leonis et Germanorum: cum eo videlicet ordine ut libere et quieti ipsi et successores eorum cum omnibus suis cohabitantibus [Col. 1285B] in dictam terram, et casam, et cum omnibus quae praediximus integre teneant et possideant, et ibi habitent, remota omni molestia, et inquietudine nostra nostrorumque successorum, qui voluimus et firmiter constituimus ut non solum illi nostri praefati Dei, et illorum successores cum omnibus suis cohabitatoribus, sicut dictum est, habeant, et teneant, et habitent memoratam terram, et casam cum omni suo aedificio, et intratoriis, et egressionibus, atque omni pertinentia sua, velut superius dictum est, sed etiam similiter omnes illi qui in dicta nostra ecclesia ordinati fuerint, et ibi communem vitam ducere voluerint et canonice vixerint, et obedierint, et rectam fidem portaverint, et non inique insidiati [Col. 1285C] fuerint mihi meisque successoribus. Si quis autem ordinarius de saepe dicta ecclesia deinceps in antea Dei judicio de hoc saeculo migraverit, et talis clericus a vobis inventus fuerit qui moribus et officio utilis videatur praedictae ecclesiae, et canonice vivere promiserit, illum talem constituimus et omni stabilitate confirmamus ad vivendum regulariter sine mala intentione ordinari a proprio episcopo in loco defuncti absque pretii acceptione, nullaque venalitas pro praedicta ordinatione jam dictis clericis irrogetur, vel alicujus pretii illatio ab eis exigatur, si tantum pro obedientia quam suam debent exhibere episcopo per singulos annos si a suo praesule moniti fuerint semel et una vice aut ad domnum papam Romam cum eodem episcopo unus eorum [Col. 1285D] pergere debeat, vel, si necesse fuerit, ultra montes ad regem, scilicet si ipse episcopus stipendium itineris eis largitus fuerit; ut autem haec nostra decreta, quae de me et meis successoribus superius dicta sunt, firmiter in perpetuo maneant, volumus et decernimus, atque cum omni firmitate constituimus, ut nulli liceat ea unquam malo ordine infringere aut violare; unde si quis episcopus aut quaelibet magna parvaque persona memoratam petiam de terra cum casa et omni suo aedificio, et intratoriis, et egressionibus ejus, et cum omnibus rebus quae ibi sunt, aut quas in antea ibi Dominus dederit, atque cum omni pertinentia sua ab eo ministerio, et quae ad quod eam concessimus subtraxerit, vel malo ordine tulerit aut invaserit, seu de ordinatione clericorum [Col. 1286A] aliter quam dictum est fecerit, componat auri optimi libras centum, medietatem camerae domni regis, et medietatem illis quibus injuria illata fuerit, et insuper perpetuo anathemate inretitus omni maledictione subjaceat. Ut autem haec verius credantur, manu propria subscribentes hanc paginam roboramus.

(In circulo: MAGNUS DEUS NOSTER, ET MAGNA VIRTUS EJUS; et in circuitu ejusdem circuli: EXALTAVIT ME DEUS IN VIRTUTE BRACHII SUI.) Datum VII Idus Januarii in comitatu Senensi, anno vero II domni Alexandri II PP., per manus Petri bibliothecarii an. 1063, indict. prima.



X. Alexandri II epistola ad Burchardum Halberstadensem episcopum.---Laudes ejus commendat, et pallium pro merito concedit. (Anno 1063.)
[MANSI Concil. XIX, pag. 983.]
[Col. 1286B]

ALEXANDER episcopus servus servorum Dei dilectissimo in Christo BURCHARDO Halberstadensi episcopo in Domino salutem et apostolicam benedictionem.

Inter multa quae Magister et Doctor gentium, minister quidem Christi et secundum Dei gratiae donum dispensator mysteriorum ejus, discrete et spiritualiter instituit, quosdam in Ecclesia sancta non ut hospites et advenas, sed ut cives, et cohaeredes et concorporales in habitaculum Dei coaedificatos, in area quoque Dominica comparticipes et [Col. 1286C] cooperatores singulari munificentia excellenter donari praemonuit. Dum tempus, inquit, habemus, bonum operemur ad omnes, maxime autem ad domesticos fidei (Gal. VI, 10). Unde etiam, mi dilectissime fili Burcharde, venerande coepiscope, fidei tuae quae per charitatem operatur (Gal. V, 6), et justitiae tuae quae ex fide est (Rom. X, 6), plurimum congratulamur. Temporibus autem istis, in quibus venit ira Dei in filios diffidentiae, de quibus vere possumus cum Apostolo dicere: Videte canes malos operari concisionem (Phil. III, 2), opus ministerii tui, et aedificationem corpus [corporis] Christi ad honorem apostolorum Petri et Pauli, ad voluntatem et jussionem dilectissimi nostri filii Henrici IV regis, [Col. 1286D] scilicet ut ecclesiasticae pacis inquietudinem regius advocatus propulsares, quod cum omni gaudio suscepisti. Itaque post susceptum legationis obsequium, semper unanimis uno spiritu et sincera affectione pro nobis ac Romana Ecclesia nobis cum sollicitus fuisti, non tamen quaerens quae tua quantum quae sunt Jesu Christi. Pro tanto igitur Deo ejusque sanctis apostolis a te collato servitio, in primis ipsi gratias laudesque debitas referimus qui dilectissimo filio nostro, praenominato regi, tam sanctum opus tibi injungere tibique suscipere inspiravit. Deinde quia sancta Romana Ecclesia, quae bene fundata est super firmam petram, hoc semper habuit verae charitatis judicium, ut aut nunquam aut raro ab aliquo gratis habere vellet beneficium, competit nostro apostolico [Col. 1287A] moderamini aliquod honestum, aut singulare donativum pro nostro jure tibi tuaeque Ecclesiae privilegiorum auctoritate concedi. Itaque et locum et nomen filii spiritualis singulari ac familiari affectu tibi concedimus, sanctae quoque Halberstadensi Ecclesiae tuae, ut sit filia Romanae Ecclesiae praerogativam quamdam attribuimus. Insuper quoque pio paternoque affectu pallio te adornare decrevimus, salva tamen auctoritate aut magisterio sanctae metropolis Moguntinae Ecclesiae, salvo quoque fratrum tuorum coepiscoporum et ordine et loco. Sed tuum est ut sicut nos forinsecus, ita te ipse adornes intrinsecus, ut docendo et faciendo quaecunque sunt justa, quaecunque honesta, ante et retro esse possis conspicuus. Pallium in determinatis diebus, ad sacra missarum [Col. 1287B] solemnia celebranda tibi concedimus, in natali Domini, in festo S. Stephani protomartyris et S. Joannis evangelistae, in epiphania Domini, in purificatione, et assumptione et nativitate sanctae Mariae, in coena Domini, in S. Sabbato, in die Resurrectionis, in ascensione Domini, in Pentecostes festo S. Joannis Baptistae, in festo Joannis et Pauli, inventione corporis S. Stephani, in festo S. Sixti, et S. Michaeli, et Omnium Sanctorum, ut nativitate apostolorum Petri et Pauli, et Andreae, in dedicatione ecclesiarum, in faciendis ordinibus. Crucem etiam ante te et ante successores tuos portandi licentiam donamus. In stationibus quoque festivis super Naccum (id est equum, solemniter ornatum. Videatur simile diploma Coloniensi Ecclesiae datum) equitandum [Col. 1287C] permittimus tibi et successoribus tuis. Insuper mitras tibi, et successoribus tuis ac canonicis excellentioribus, scilicet presbyteris et diaconis, inter missarum solemnia ministraturis, subdiaconis in majori ecclesia tua et suprascriptis festivitatibus portandas concedimus. Et omnia quae privilegiorum auctoritate tibi et tuae Ecclesiae a praedecessoribus nostris, videlicet summis pontificibus, insuper etiam sive regum, sive imperatorum confirmationibus, seu quarumlibet personarum donationibus juste collatae sunt, nostro quoque auctoritatis privilegio confirmamus. Praeterea quoque statuimus coram Deo, ac terribili ejus examine futuro, et per hujus nostri privilegii et apostolici (praecepti) seriem ac constitutionem sancimus, ac B. Dei genitricis semperque virginis [Col. 1287D] Mariae, nec non beatissimorum apostolorum Petri et Pauli, sanctorum etiam martyrum Stephani ac Xixti [Sixti] caeterorumque omnium sanctorum auctoritate, in quorum nomine praenominata tua ecclesia dedicata est, decernimus atque obtestamur tam apostolicae sedis futuros pontifices quam qui ecclesiasticas administraverint actiones, cunctosque Christianorum titulo insignitos, ut nullus hanc licentiam (sibi sumat) de his omnibus, quae eidem Ecclesiae a praedecessoribus nostris per privilegia juste concessa, vel a nobis data vel danda, aut ab aliquibus fidelibus viris ac mulieribus praefatae Ecclesiae tradita sunt, vel futuris temporibus contradentur, tam in abbatiis. quam in monasteriis, ac xenodochiis, [Col. 1288A] tam in familiis quam in terris, et comitatibus, seu aliquibus possessionibus convellendi, disvestiendi, molestandi vel alienandi.



XI. Monasterium Fructuariense sub apostolicae sedis protectione recipitur; confirmaturque permutatio terrae cujusdam, inter abbatem et Albertum Ypporegiensem episcopum inita. (Anno 1063.)
[COCQUELINES, Bullarum, privileg. etc. ampl. Collect. tom. II, pag. 2, ex vet. cod. Vatic.]

ALEXANDER episcopus, servus servorum Dei, ALBERTO venerabili abbati Sanctae Fructuariensis ecclesiae, suisque successoribus, salutem et apostolicam [Col. 1288B] benedictionem.

Cognoscentes quod Fructuariense coenobium, quod constructum est a domno Willelmo abbate Divionensis coenobii, jam olim a predecessoribus nostris, Joanne, et Benedicto, item Joanne, Clemente atque Leone totius libertatis et securitatis munitum est, et nos humillimis precibus abbatis ipsius monasterii, nomine Alberti, corroboramus nostri etiam privilegii firmitate, ut sub tuitione apostolicae sedis constitutum nullius alterius Ecclesiae potestati, ullo modo subdatur. Ideo Dei, sanctique Petri ac nostra auctoritate statuimus ut neque in mundanis neque in ecclesiasticis rebus, vel ordinationibus nullus homo, etc., aliqua gravamina vel praejudicia [Col. 1288C] audeat inferre, sed omnia quae collata sunt eidem coenobio et usque in finem saeculi conferenda, in quibuscunque rebus mobilibus et immobilibus, in potestate et ordinatione abbatum ipsius loci sine alicujus contradictione consistant. Igitur praecipientes praecipimus et statuentes statuimus ex auctoritate beati Petri principis apostolorum ut nulli liceat, etc.

Insuper etiam confirmamus, et ex nostra auctoritate constituimus ut supradictum monasterium in perpetuo teneat et possideat sine alicujus contradictione terram et decimas quas Albertus Ipporegiensis episcopus commutavit cum Alberto abbate praedicti monasterii, sicut in chartula commutationis continetur, anno ab incarnatione Domini nostri [Col. 1288D] Jesu-Christi 1063; secundo die mensis Februarii, inductione prima. Sed ne iis sanctis ordinationibus quispiam invidus vel audax rebellis praesumat obviare, apostolica censura interdicimus et prohibemus sub divini judicii obtrectatione, atque anathematis interminatione. Idcirco, etc.

Datum in sacro Lateranensi palatio, decima Kalendas Aprilis, per manus Petri bibliothecarii S. Romanae Ecclesiae acoluti, vice domni Annonis Coloniensis archiepiscopi, et ipsius Sanctae Romanae Ecclesiae archicancellarii, anno vero secundo domni Alexandri II papae, ab incarnatione Domini 1063, indictione prima.



XII. Synodica ad omnes episcopos de rebus in synodo Romana I gestis. (Anno 1063.)
[MANSI, Concil. XIX, 1023.]
[Col. 1289A]

ALEXANDER episcopus, servus servorum Dei, omnibus episcopis catholicis, cunctoque clero et populo, salutem et apostolicam benedictionem.

Vigilantia universalis Ecclesiae regiminis assiduam sollicitudinem debentes omnibus, quae in Constantiniana synodo nuper celebrata coram centum amplius episcopis, licet nobis immeritis praesentibus, sunt canonice instituta, vobis notificare curamus, quia ad salutem vestram exsecutores eorum vos esse optamus et apostolica auctoritate jubendo [Col. 1289B] mandamus.


CAPITULA.

1. Primo namque inspectore Deo, sicut a sancto papa Leone, et a sanctae memoriae papa Nicolao primum statutum est, erga Simoniacos nullam misericordiam in dignitate servanda habendam esse decernimus; sed juxta canonum sanctiones, et decreta sanctorum Patrum, eos omnino damnamus, ac in Ecclesia non praeesse apostolica auctoritate sancimus.

2. De his autem qui non per pecuniam, sed gratis sunt a Simoniacis ordinati, quia quaesita jam a longo tempore diutius ventilata est quaestio, omnem nodum dubietatis absolvimus, ita ut super hoc capitulo neminem deinceps ambigere permittamus. Quia [Col. 1289C] igitur usque adeo haec venenata pernicies hactenus inolevit, ut vix quaelibet Ecclesia valeat reperiri quae hoc morbo non sit aliqua ex parte corrupta, eos qui usque modo gratis sunt a Simoniacis ordinati, non tam obtentu justitiae quam intuitu misericordiae, in acceptis ordinibus manere permittimus, nisi forte alia culpa ex vita eorum secundum canones eis obsistat. Tanta quippe talium multitudo est, ut dum rigorem canonici vigoris super eos servare non possumus, necesse sit ut dispensatione ad piae condescensionis studium nostros animos ad praesens inclinemus. Ita tamen, ut auctoritate sanctorum apostolorum Petri et Pauli omnimodis interdicamus ne aliquis successorum nostrorum ex hac [Col. 1289D] nostra permissione regulam sibi, vel alicui sumat, vel praefigat; quia non hanc aliquis antiquorum Patrum jubendo aut concedendo promulgavit, sed temporis nimia necessitas permittendo a nobis extorsit. De caetero autem statuimus ut si quis in posterum ab eo quem Simoniacum esse non dubitat, se consecrari permiserit, et consecrator et consecratus non disparem damnationis sententiam subeant, ut uterque depositus agat poenitentiam, et privatus ab ea propria dignitate persistat.

3. Praeter haec autem praecipiendo mandamus, ut nullus missam audiat presbyteri, quem scit concubinam indubitanter habere, vel subintroductam mulierem. Unde sancta synodus haec a capite sub excommunicatione statuit. dicens: »Quicunque sacerdos [Col. 1290A] vel diaconus post constitutum beatae memoriae praedecessoris nostri sanctissimi papae Leonis aut Nicolai de castitate clericorum, concubinam duxerit palam, vel ductam non reliquerit, ex parte omnipotentis Dei, et auctoritate apostolorum Petri et Pauli praecipimus, et omnino interdicimus, ut non cantet missam, neque evangelium, neque epistolam ad missam legat, neque in presbyterio ad divina officia cum his, qui praefatae constitutioni obedientes fuerint, maneat, neque partem ab ecclesia suscipiat.«

4. Et praecipientes statuimus ut hi praedictorum ordinum, qui iisdem praedecessoribus nostris obedientes castitatem servaverint, juxta ecclesias quibus ordinati sunt, sicut oportet religiosos clericos, [Col. 1290B] simul manducent et dormiant, et quidquid eis ab ecclesia competit, communiter babeant. Et rogantes monemus ut ad apostolicam communem vitam summopere pervenire studeant, quatenus perfectionem consecuti, cum his qui centesimo fructu ditantur in coelesti patria mereantur ascribi.

5. Ut decimae, primitiae seu oblationes vivorum et mortuorum, reddantur a laicis, et in dispositione episcoporum sint; quas qui tenuerit, a sanctae Ecclesiae separetur communione.

6. Ut per laicos nullo modo quilibet clericus aut presbyter obtineat ecclesiam nec gratis nec pretio.

7. Nec aliquis presbyter duas ecclesias obtineat.

8. Ut per Simoniacam haeresim nemo ordinetur [Col. 1290C] vel promoveatur ad quolibet officium ecclesiasticum, neque ecclesiis praeficiatur.

9. Et ut de consanguinitate sua nullus uxorem ducat usque ad septimam generationem, vel quousque parentela cognosci poterit. Quod prius a Nicolao II statutum fuit.

10. Et ut laicus uxorem simul habens et concubinam, non communicet Ecclesiae.

11. Ut nullus habitum monachalem suscipiat, spem aut promissionem habens ut abbas fiat.

12. Ut nullus laicus ad quemlibet gradum ecclesiasticum repente promoveatur, nisi prius, mutato habitu saeculari, divina consecratione inter clericos fuerit comprobatus. Vos ergo haec et [Col. 1290D] alia sanctorum Patrum statuta fideliter et Christiana reverentia observate, si vultis sanctae Ecclesiae Romanae et apostolicae sedis pace et communione atque benedictione et absolutione gaudere. Valete. [1Kb] [3Kb]



XIII. Alexandri II privilegium pro monasterio Vindocinensi. (Anno 1063.)
[MANSI, Concil. XIX, 970.]

[Col. 1291C] ALEXANDER episcopus, servus servorum Dei, dilectissimo filio ODRICO abbati, Vindocinensis monasterii, cunctisque successoribus ejus ibidem regulariter promovendis in perpetuum.

Omnibus votis quae de justo ac puro desiderio procedunt succurrere nos debere ipsa apostolica censura monemur. Quanto enim quisque altius effert oculos mentis ad divinae speciem contemplationis, tanto nos ejus intentionem studiosius animare et exaltare debemus, ut ad illum qui est fructus et merces operum bonorum possit pervenire desiderium bonum. Confirmamus igitur atque per hujus nostri privilegii paginam corroboramus monasterium Sanctae Trinitatis apud castrum Vindocinum [Col. 1291D] situm, quod videlicet Gaufredus Andegavensis comes, et uxor ejus Agnes Pictavensis comitissa, fundaverunt et beato Petro in allodium et patrimonium cum universis rebus ad eumdem locum pertinentibus pia devotione obtulerunt. Hoc itaque monasterium, studio bonae voluntatis fundatum et juri beati Petri contraditum, juxta fundatorum institutionem et tuae religionis petitionem, charissime fili abba Odrice, ita apostolica auctoritate munimus, quatenus inter primae et apostolicae sedis pontificem et Vindocinensis monasterii abbatem nulla cujuscunque dignitatis vel ordinis persona sit media habeatur. Concedimus etiam omnibus hujus loci abbatibus ecclesiam Beatae Priscae, sancti Spiritus judicio [Col. 1292A] decernentes ut nulla deinceps ecclesiastica saecularisve persona praedictam Beatae Priscae ecclesiam seu ecclesiae dignitatem eis auferre praesumat; abbas Vindocinensis, qui alodiarius beati Petri noscitur, ab episcopo, vel a quolibet nostrae sedis vicario, ad concilium nullatenus vocetur. Hoc etiam praesentis decreti auctoritate prohibemus ut nulla, nisi solius papae persona, potestatem aliquam aut dominationem in praedicto Vindocinensi coenobio exercere audeat, vel pro aliquibus rebus ejusdem loci abbatem sive fratres sollicitare contendat. Sed si quis contra eos causari voluerit, papae praesentia requiratur, cujus monasterium ipsum et res ad monasterium pertinentes esse noscuntur. Quod si legatus, a nostro vel nostrorum successorum latere missus, ad [Col. 1292B] partes Transalpinas descenderit et praedictum locum Beati Petri placuerit visitare, ibi charitative suscipiatur, et ei quae corpori erunt necessaria, juxta loci possibilitatem, ministrentur. Ipse vero in eodem loco nihil disponat, nihil corrigat, nec occasione legationis quidquam molestiae loci habitatoribus inferat; sed si quid agnoverit corrigendum, papae notificare licebit. Praeterea statuimus ut defuncto abbate ipsius loci, successor ei eligatur de eadem congregatione: si tamen sancto regimine dignus inveniatur. Si apud eos dignus praelatione inventus non fuerit, a Cluniaco, seu a Majori Monasterio, uti undecunque melius poterunt, procurent monachi Patrem sibi secundum Deum eligere. Electus autem, ad nos, vel ad nostros successores, ordinandus [Col. 1292C] accedat, et a sede beati Petri apostoli cujus est juris, baculum et consecrationem accipiat. Si vero grave fuerit electo pro sua ordinatione statim Romam venire, licentiam habeat a quocunque voluerit catholico episcopo abbatis benedictionem suscipere. Quomodo tamen vel qualiter electio ipsa vel ordinatio facta exstiterit, studeant monachi ejusdem loci papae litteris intimare ut aut emendet, si opus fuerit emendandum, aut si fuerit secundum Deum et Beati Benedicti regulam facta, bono studio gratuletur et sua auctoritate firmetur.

Neque illud omittendum est, magis autem huic nostrae confirmationi adnectendum, quod Theodericus Sanctae Mariae Carnotensis Ecclesiae episcopus, [Col. 1292D] in cujus dioecesi praedictus Vindocinensis locus situs noscitur, Clementi papae epistolam suam transmiserit, rogans eum quatenus hic locus, consilio ejus et voluntate beato Petro oblatus, tali per eum corroboraretur auctoritate ut neque illi, neque successoribus suis hujus loci rebus vim vel calumniam inferre, sive de his quidquam subtrahere, vel pro qualicunque causa excommunicare sive interdicere, seu quamlibet potestatem aut dominationem in ipso loco exercere liceret, vel qualibet occasione rectorem loci vel fratres molestare praesumeret. Quod benigne Clemens papa annuit et sua auctoritate firmavit. Et nos nostra auctoritate dignum annuere censemus, et perpetuo anathemate praedicti episcopi damnamus successorem [Col. 1293A] his praeceptionibus refragantem, et calumniam inferre tentantem, donec resipiscat et Romanae Ecclesiae satisfaciat. Omnia autem, quae praefatum monasterium usque hodie possedisse noscitur, firma, inconcussa eidem loco manere sine cujusquam retractatione sancimus. Censum vero duodecim solidorum de moneta illius patriae Beato Petro per unumquemque annum reddi volumus. Si comes Vindocinensis, vel quilibet de hominibus suis adversus praedicti loci abbatem querelam habuerit, in curia abbatis. pro dignitate loci. querela ipsa finiatur. Dimidia tamen sors torfacti, secundum constitutionem fundatorum monasterii, condonetur. Quicunque igitur contra hujus nostrae auctoritatis praeceptionem scienter fecerit, nisi se correxerit digna satisfactione, [Col. 1293B] maledictione Dei omnipotentis Patris, et Filii, et Spiritus sancti damnetur, confundatur, pereat, in cujus honore et nomine locus ipse constructus est. Deinde incurrat iram Dei genitricis, et apostoli Petri et omnium sanctorum, et nostra auctoritate sit excommunicatus, ut nunquam regnum Dei videat, sed cum diabolo et Juda traditore omnibusque impiis sit damnatus et in tenebris maneat et umbra mortis. Qui autem conservator hujus nostrae apostolicae confirmationis et tuitionis exstiterit, ipse benedicatur omni benedictione, et partem habeat in regno Dei et gaudeat laetitia sempiterna in illa luce et claritate coelorum, ubi est omne bonum in saecula saeculorum. Amen.

[Col. 1293C] Scriptum per manus Rainerii scriniarii et notarii sacri palatii in mense Maii, indictione I.

Datum Laterani per manus Petri sanctae Romanae Ecclesiae subdiaconi atque cancellarii, vice domini Annonis Coloniensis archiepiscopi, VIII Idus Maii, anno II domni Alexandri II papae, ab Incarnatione Domini 1063, indict. I.



XIV. Alexandri II epistola ad Hugonem abbatem Cluniacensem.---Quod nemo sine apostolico judicio potest excommunicare monachos Cluniacenses, nec interdicere. (Anno 1063.)
[MANSI, Concil. XIX, 973, ex Biblioth. Cluniac.]

ALEXANDER episcopus, servus servorum Dei, dilectissimo filio HUGONI abbati monasterii, quod dicitur [Col. 1293D] Cluniacum, in honore beatorum apostolorum Petri et Pauli consecratum, in comitatu Matisconensi situm, et per te cunctis successoribus tuis abbatibus in perpetuum.

Cum omnium fidelium perditionibus et necessitatibus subvenire debeat apostolicae charitatis gratia, multo magis his est impertienda ejus beneficii clementia quos singulariter proprios, et specialiter se gaudet filios habere sancta Romana mater Ecclesia, et suae utilitatis gratia, et praecedentium Patrum auctoritate egregia. Quorum etiam desideriis et votis eo plenius parere debet auctoritas apostolicae sublimitatis quo certius constat eos non nisi illa desiderare et expetere quae sunt ad honorem sanctae [Col. 1294A] pietatis et utilitatem verae religionis. Et quoties in suae necessitatis commodis nostrum assensum et solitum apostolicae auctoritatis studuerunt humiliter requirere praesidium, ultro benignitatis intuitu nos convenit subvenire et rite pro magna securitate solidare, ut ex hoc nobis potissimum praemium a Conditore omnium, Deo, in sidereis arcibus conscribatur. Et ideo quia postulasti a nobis ut praefatum monasterium apostolicae auctoritatis serie muniremus, et omnia ejus pertinentia perenni jure ibidem inviolabiliter permanendo confirmaremus et absque omni jugo seu ditione cujuscunque personae, constabilire nostri privilegii pagina studeremus, propterea tuis flexus precibus, per hujus nostrae auctoritatis privilegium statuentes decernimus ut cuncta loca et monasteria, [Col. 1294B] ad supradictum Cluniacum coenobium pertinentia, quae ab aliquibus fidelissimis Christianis, regibus, episcopis, ducibus, seu principibus eidem loco sunt concessa et ab antecessoribus tuis acquisita, Bernone videlicet, Odone, Eymardo, et beatae recordationis S. Majolo, et bonae memoriae Odilone praedecessore tuo, vel quaecunque ad eumdem locum pertinere videntur, absque ullius contradictione, cum magna securitate quietus debeas possidere; et per te, universi successores tui in perpetuum. Necnon sub divini judicii promulgatione et confirmatione, et anathematis interdictione, corroborantes decrevimus ut nullus episcopus, seu quilibet sacerdotum, in eodem coenobio, pro aliqua ordinatione sive consecratione ecclesiae, presbyterorum [Col. 1294C] vel diaconorum, missarum celebratione, nisi ab abbate ejusdem loci invitatus fuerit, venire ad agendum praesumat. Sed liceat monachis ipsius loci, cujuscunque voluerint ordinationis gradum suscipere, ubicunque tibi tuisque successoribus placuerit. Interdicimus autem sub simili anathematis promulgatione ut idem locus sub nullius cujuscunque episcopi, vel sacerdotis, deprimatur interdictionis titulo, seu excommunicationis vel anathematis vinculo. Non enim patitur sanctae sedis apostolicae auctoritas ut ullius cujuscunque personae obligatione proscindatur a se cuilibet concessa liberalis libertas; neque ipsius loci fratres ubicunque positi, cujuscunque episcopi maledictionis vel excommunicationis vinculo teneantur astricti. Inhonestum enim nobis videtur ut [Col. 1294D] sine nostro judicio a quodam anathematizetur sanctae sedis apostolicae filius, veluti cujuscunque subjectae Ecclesiae discipulus. Si qua vero competens ratio adversus eos quemquam moverit, et hoc aliter determinari nequiverit, judicium apostolicum, quod nulli praejudicium praetendere patitur, supra hoc patienter praestoletur et humiliter requiratur. Decernimus etiam et illius cujus vice, quamvis indigni, fungimur, auctoritate sancimus, ut isdem locus omnibus ad se ob salutem confugientibus sit misericordiae sinus, sit totius pietatis et salutis portus. Obtineat in eo locum justus, nec repellatur poenitere volens iniquus. Praebeatur innocentibus charitas mutuae fraternitatis, nec negetur offensis spes salutis [Col. 1295A] et indulgentia pietatis. Et si aliquis eumdem locum expetierit suae humilitatis et salutis gratia, minime a venia et optata misericordia excludatur, sed oleo medicamenti salutaris fovendus benigniter colligatur, quia et justum sic est ut in domo pietatis et justa praebeatur dilectio sanctae fraternitatis, et ad veniam confugienti peccatori non negetur medicamentum indulgentiae et salutis. Sit autem omnibus ibi advenientibus causa salutis, hic et in perpetuum divinae miserationis et pietatis refugium, et apostolicae benedictionis et absolutionis praesidium. Decernimus praeterea et omnino constituimus ut, praedicti loci obeunte abbate, non ibi alius cujuscunque personae violentia constituatur ordinandus, sed ab ipsa congregatione loci, secundum timorem Dei et institutionem [Col. 1295B] legislatoris Benedicti, Pater qui sibi praeesse debeat eligatur, et ad eum ordinandum, quicunque illis placuerit episcopus advocetur. Quascunque vero terras nunc tenes, et quas tu tuique successores acquirere potueritis, in perpetuum possidendas concedimus vobis. Si quis autem temerario ausu, quod fieri non credimus, contra hujus nostrae apostolicae confirmationis seriem venire aut agere tentaverit, sciat se Domini nostri Jesu Christi et apostolorum principis Petri anathematis vinculo innodandum, et cum diabolo ejusque atrocissimis pompis, atque cum Juda traditore Domini et Salvatoris nostri Jesu Christi in aeternum ignem concremandum, simulque in voraginem, tartareumque chaos demersum cum impiis dejiciendum. Qui [Col. 1295C] vero custos et observator nostri privilegii exstiterit, benedictionis gratiam et vitam aeternam a Domino consequatur, etc.



XV. Alexandri II epistola ad archiepiscopos Galliae.---Mandat ut Petro Damiano Ostiensi episcopo, legato sedis apostolicae, in omnibus fidem habeant et debite obediant. (Anno 1063.)
[MANSI, Concil. XIX, 358.]

ALEXANDER episcopus, servus servorum Dei, GERVASIO Remensi, RICHERIO Senonensi, BARTHOLOMAEO Turonensi, M . . . . . . . . . . Bituricensi, T . . . . . . . Burdigalensi, archiepiscopis, salutem et apostolicam benedictionem.

[Col. 1295D] Non ignorat sancta vestra fraternitas, dilectissimi, quod ex auctoritate sedis apostolicae, cui nos indignos clementia divina praefecit, totius universalis Ecclesiae regendus ac disponendus nobis status incumbit. Quoniam igitur pluribus Ecclesiarum negotiis occupati, ad vos ipsi venire non possumus, talem vobis virum destinare curavimus quo nimirum post nos major in Romana Ecclesia auctoritas non habetur, Petrum videlicet Damianum Ostiensem episcopum, qui nimirum et noster est oculus et apostolicae sedis immobile firmamentum. Huic itaque vicem nostram pleno jure commisimus, ut quidquid in illis partibus, Deo auxiliante, statuerit, in ratum teneatur et firmum ac si speciali nostri [Col. 1296A] examinis fuerit sententia promulgatum. Quapropter venerabilem sanctitatem vestram fraterna charitate monemus, et insuper apostolica vobis auctoritate praecipimus ut talem tantumque virum, tanquam nostram personam, digna studeatis devotione suscipere, ejusque sententiis atque judiciis, propter beati Petri apostolorum principis reverentiam, humiliter obedire. Quisquis enim fastu superbiae, quod absit! inflatus, illius judicio contradictor vel adversator exstiterit, usque ad dignam satisfactionem, nostram vel Romanae Ecclesiae gratiam non habebit. Quia vero, cum ad vos Girelmum misimus, adhuc adventum praefati domini Petri nos impetrare posse nullatenus speraremus, volumus ut si quid apud vos Girelmus coepit, ad domini Petri magisterium veniat, [Col. 1296B] et per ejus manum quidquid agendum est, fiat.



XVI. Alexandri II epistola ad Gervasium Remensem archiepiscopum.---Prohibet ne consecret Josselinum Suessionensem episcopum de Simonia convictum. Belvacensem episcopum corrigi, et Ambianensem, ob injuriam Corbeiensi abbati illatam, ad satisfactionem adigi praecipit. (Anno 1063.)
[MANSI, Concil. XIX, 956.]

ALEXANDER episcopus, servus servorum Dei, GERVASIO venerabili Remorum archiepiscopo, salutem et apostolicam benedictionem.

Pestem Simoniacam, quae hactenus vestris in partibus [Col. 1296C] quasi timida serpere solebat, nunc caput accepimus extulisse et gregi Dominico, tam timore quam pudore remoto, gravissimam jacturam instantissime inferre. Unde non mediocri moerore afficimur, quippe qui nobis creditos et Christi sanguine redemptos quorumdam perversitate perire videamus. Quod totum sane archiepiscopis imputamus; nemo enim Simoniacus emptionem iniret, si se consecrandum fore desperaret. Sed quia archiepiscopi sine discretione consecrant, multi indiscrete ad episcopatus aspirant. Verum cum tempus acceperimus, adjutore Deo, et de consecratis et de consecratoribus justitias judicabimus. At vero audito tuo erga sanctam religionem bono studio, non modice gaudemus; quem strenuum cultorem ita in vinea Domini [Col. 1296D] operari audivimus ut nulla Simonis propago in ea, quantum ad te attinet, radicare possit. Et quanquam admonitione non videaris egere, te tamen admonemus, atque praecipimus ut Josselinum Suessionensis Ecclesiae non consecres episcopum qui, archidiaconatum Simoniace obtinuisse non contentus, episcopari etiam pecunia contendit. Belvacensem autem episcopum, quem res ecclesiasticas et populum Dei atrociter disperdentem audivimus, si verum est, jubemus ita virga sanctae auctoritatis ferias ut caeteros, si qui sunt similes ejus, exemplo corrigantur. Porro Ambianensis episcopus, a nobis admonitus ab injuria Corbeiensi abbati illata, non veritus nostram auctoritatem, non modo non desistit, verum etiam [Col. 1297A] in dies eam multiplicat. Quare utrumque ad te maturius convoces, eorum contentioni finem canonice impositurus. Quod si per te nequiveris, rem totam ad sedem apostolicam tempestivius per epistolam referas, ut apostolica auctoritate haec contentio sospita conquiescat. Haec agas et aliis quoque Ecclesiae utilitatibus hortamur inservias, ut laboris tui Dominum Jesum quandoque habeas largissimum retributorem, et nostram erga te benevolentiam sentias certiorem.



XVII Alexandri II epistola ad Jocelinum archidiaconum Parisiensem.---De eo qui episcopatum per Simoniam et homicidium acquisiit. (Anno 1063.)
[MANSI, Concil. XIX, 978.]
[Col. 1297B]

Litteris ad sedem apostolicam allatis comperuimus te, contempto sanctorum Patrum anathemate, archidiaconatum non modo pecunia, verum etiam homicidio acquisiisse, et nunc, tanta sceleris contagione maculatum, Suessionensem episcopatum per detestabile Simoniacae haeresis commercium comparasse. Unde apostolica auctoritate tibi interdicimus ut ordinationem suscipere non praesumas, donec ante nos vel legatum nostrum purificare te super hac infamia studeas



XVIII. Alexandri II epistola ad Widonem episcopum Ambianensem.---Jubet ut desistat ab inquietatione abbatis et monasterii Corbeiensis; alioquin suspendit ipsum ab officio, et excommunicat, donec abbati coram archiepiscopo Remensi satisfaciat. (Anno 1063.)
[MANSI, Concil. XIX, 973, ex apographo Sirmondi.]
[Col. 1297C]

ALEXANDER, servus servorum Dei, Widoni Ambianensi episcopo, salutem et apostolicam benedictionem.

Miramur fraternitatem tuam, neglectis sanctorum canonum auctoritatibus, postposita quoque sanctae apostolicae sedis reverentia, injuste et sine ulla ratione monasterium Corbeiense inquietare et abbatem, a praedecessore nostro piae memoriae Leone ordinatum, temeraria praesumptione excommunicasse; altaria quoque, juri ipsius monasterii pertinentia, contra sanctorum canonum instituta, aliis, unde maxime indignamur, collata, dato ab [Col. 1297D] ejusdem monasterii abbate pretio, non reddidisse, ita videlicet ut in his praedictis omnibus privilegia, ab antecessoribus nostris canonica et apostolica auctoritate confirmata, pro nihilo duceres et sanctae universali Ecclesiae nullius obedientiae reverentiam exhiberes. Unde monemus et apostolica auctoritate omnino praecipimus ut ab istiusmodi praesumptionibus manum retrahas et injuriam praefato monasterio et abbati ulterius inferre non praesumas. Quod si huic nostrae admonitioni aurem debitae obedientiae non inclinaveris et supra memoratum monasterium ulterius inquietare tentaveris, apostolica auctoritate sancimus ut idem chrisma, et ordinationes, et caetera, quae a te solitus est recipere, ab archiepiscopo [Col. 1298A] Remensi, vel a quolibet alio quem sibi opportunius providerit, deinceps recipiat. Si autem superbia elatus, his nostris praeceptionibus obviaveris et supra dicto monasterio injuriam amplius inferre praesumpseris, scias te omni episcopali officio et sacerdotali privatum esse, donec tumorem superbiae debitam per humilitatem dimiseris et nobis et sanctae apostolicae sedi per condignam obedientiam satisfacere studueris. Si autem, secundum duritiam et impoenitens cor tuum, iram tibi apostolicae sedis, spreta hac nostra admonitione, thesaurizaveris, omnino tibi sacrosanctam communionem interdicimus, nisi, cum in periculo mortis fueris constitutus, donec ante praesentiam fratris nostri Remensis archiepiscopi, cujus judicio omnem hanc causam commisimus, [Col. 1298B] supra dicto abbati satisfacias.



XIX. Alexandri II epistola ad Gervasium archiepiscopum Remensem, de Cadaloi pseudopontificis vinculis, et de Simoniacis exstirpandis. (Anno 1063.)
[MANSI, Concil. XIX, 945.]

ALEXANDER episcopus, servus servorum Dei, charissimo confratri GERVASIO Remensi archiepiscopo, salutem et apostolicam benedictionem.

Visis fraternitatis tuae litteris evidenter intelleximus eam matri suae, sanctae Romanae Ecclesiae, sinceram compassionem exhibere, ipsamque, si facultas daretur, praesentia corporis velle visitare. Et quia [Col. 1298C] sollicitudinem tuam de ejusdem prosperitate laetari, quemadmodum de infortunio contristari, non dubitamus, annuntiamus tibi, divina suffragante clementia, Cadaloi praesumptionem, extollentem se adversus apostolicam sedem, tanto amplius ad majorem sui ignominiam devenisse quanto ipse speraverat altioris superbiae culmen ascendisse. Siquidem proprii nominis etymologiam evidenter intelligens ad reparandam pecuniam, in periculum capitis sui a fautoribus suis distributam, cujusdam turris praesidio gemebundus servatur.

Unde per misericordiam Dei speramus nullo modo posse evadere, donec quidquid contra sanctum Petrum nequitia sua praesumpsit, satisfecerit digna emendatione. Quod igitur Simoniacae haereseos pestem, [Col. 1298D] quae in partibus illis vires adhuc obtinet ejus dolo, velle insequi significasti, non parum devotionis tuae studio congaudemus. In quo nimirum adeo specialem dilectionem a nobis et filiis sanctae Romanae Ecclesiae promeruisti, ut a nonnullis, te odio habentibus, odium nobis evidentibus indiciis exhiberi declaretur. Super Aurelianensem denique, qui Simoniace episcopatum obtinuisse et inde perjuriunt, tribus aliis sibi adhibitis incurrisse probatur, sententiam dare archiepiscopum Senonensem litteris nostris admonuimus; quem nimirum, ut cum ipso convenias et negotium illud pariter agas, apostolica auctoritate hortamur. Abbatem quoque Sancti Medardi, jam pridem excommunicationis vincula [Col. 1299A] innodatum, omnibus modis operam dare studeas, ut de abbatia quam injuste retinet ejiciatur, et alter digne et canonice substituatur.

Caetera vero quae in litteris tuis continentur ad praesens distulimus, praesertim cum in praesentia tui, quam desideramus videre, id melius fieri existimamus; non enim panis securi, neque arbor cultro succidi solet. De causa autem Amelrici iterum et iterum te admonemus ut quod in apertis litteris nostris continetur, omni studio omnique sollicitudine peragas.



XX. Alexander II papa Lanfranci abbatis monasterium, »quod Cadomi construitur,« tuendum suscipit. (Anno 1063.)
[MABILL., Annal. Ord. S. Bened. IV, 643.]
[Col. 1299B]

Charissime fili Lanfrance abbas, quia in tantam te excrevisse religionem cognoscimus, ut non solum de propria salute studiosus existeres, verum etiam communem vitam eligentibus monasterium construeres ac formam religionis provideres, inclinati precibus tuis, monasterium tuum quod Cadomi construitur sub tutela et defensione apostolicae sedis recipimus, et omne jus ipsius monasterii ad sollicitudinis tuae tuorumque successorum studium decernimus pertinere.



XXI. Alexander papa II confirmat donationes et privilegia Conventriensi coenobio ab Edwardo rege concessa. (Anno 1063?)
[COCQUELINES, bullarum, privileg. etc., summorum pontificum ampliss. Collectio, II, 4.)
[Col. 1299C]

ALEXANDER episcopus, servus servorum Dei, dilecto filio EDWARDO regi Anglorum, salutem et apostolicam benedictionem.

Scriptorum vestrorum eloquia, incolumitatem vestram significantia, laeti suscepimus. Gratias itaque omnipotenti Deo retulimus, qui cordis vestri sinceritatem ad omnia utilia sanctae matris Ecclesiae compungit. Proinde, juxta scripta vestra, monasterio Sanctae Mariae de Conventria ubi servorum Dei constituta est congregatio a reverendae memoriae Leofrico, duce nuper exstincto, hujusmodi privilegia praesentis auctoritatis nostrae indulgemus, concedimus atque confirmamus, statuentes ut ipse [Col. 1299D] locus, regiis praeceptis et privilegiis apostolicis fultus, per omnia tempora sine vexatione cujuscunque dioecesani episcopi, aut alicujus judiciariae potestatis, cujuscunque ordinis vel dignitatis sit, et semper, sicut praeoptat et expetit benevolentia tua regalis, futuro tempore permaneat. Fratres igitur ejusdem loci idoneos ex se, vel ex qua voluerint congregatione, abbates sive decanos sibi per successiones eligendi habeant potestatem; et ne impediantur auctoritate apostolica prohibemus. Praeterea quidquid illi loco contulerunt, vel collatum est, vel conferetur, divina et nostra auctoritate roboramus. Nec non privilegia vestra ad honorem Dei pertinentia quae ibi instituere volueris, gratanti [Col. 1300A] affectu annuimus, confirmamus et confirmando in perpetuum stare decrevimus. Et infractores eorum aeterna maledictione damnamus.

Acta anno Dominicae Incarnationis millesimo [leg. sexagesimo] quadragesimo tertio.



XXII. Alexandri II epistola ad Gervasium Remensem archiepiscopum ejusdemque suffraganeos.---Excommunicationis sententiam in Reginaldum monasterii Sancti Medardi invasorem a Petro Damiani latam confirmat, eamque exsecutioni mandari praecipit. (Anno 1064.)
[MANSI, Concil. XIX, 958.]

Si quod officii vestri est exsequeremini, non abbatem, sed maleficum Reginaldum, a Petro Ostiensi [Col. 1300B] episcopo et a vobis in conciliis justa ratione, ut nobis relatum est, condemnatum, ab ipso Sancti Medardi, quod Simoniace invasit, coenobio penitus eliminaretis. Quod, si causa cupiditatis, aut amore vel timore alicujus potentis personae, explere renuistis, haec omnia Dei omnipotentis timori praeposuistis et nullum dispersis monachis solatium regrediendi praebuistis. Quapropter ejusdem Rainaldi malitia magis multiplicatur et crescit. Haec vero idcirco mandare curavimus, quia ex iisdem dispersis monachis quidam ad nos venerunt flentes et ejulantes, alii litteras direxerunt lamentabiles, justitiam sancti Petri, nostramque consolationem pro tali injustitia requirentes. Unde supradicti Petri vestramque nostra auctoritate corroboramus sententiam, eumdemque [Col. 1300C] Rainaldum ei consentaneos ejus anathematizamus, ipsumque coenobium, quandiu in eo manserit, interdicimus, et ut idem faciatis vobis mandamus.



XXIII. Alexandri II epistola ad Gervasium Remensem archiepiscopum.---De amoto Carnotensis Ecclesiae Simoniaco invasore Gervasio et regi gratias agit; Aurelianensem eadem de causa amoveri petit. (Anno 1064.)
[MANSI, Concil. XIX, 959.]

ALEXANDER episcopus, servus servorum Dei, charissimo fratri GERVASIO Remensi archiepiscopo, salutem et apostolicam benedictionem.

Debitas fraternitati tuae grates rependimus quod, in ejectione Hi . . . a nobis damnati, quod Carnotensem [Col. 1300D] Ecclesiam Simoniace invaserat, te promptum sollicitumque ostendisti, quodque, ut alter dignus et idoneus eidem Ecclesiae canonice substitueretur charissimo filio nostro, Philippo, Francorum regi, consilium dedisti. Cui nimirum suisque optimatibus ut dignas super hoc grates rependas prudentiam tuam invitamus. Noverit etiam fraternitas tua nos confratrem nostrum Senonensem archiepiscopum admonuisse quatenus Aurelianensis Ecclesiae invasorem (Hadericum) nostra apostolica auctoritate excommunicet. Claret enim ipsum Simoniace episcopatum obtinere, et ad obtegendam reatus sui improbitatem perjurium in Cabilonensi synodo incurrisse, suaque fraudulentia confratrem nostrum Petrum [Col. 1301A] Ostiensem episcopum, a quo eadem synodus celebrata est, decepisse Super haec etiam, ad augmentum criminum suorum, litteras apostolatus nostri, quibus ad haec examinanda vocabatur, omnino refutavit. Quapropter charitatem tuam apostolica auctoritate admonemus ut praefato Senonensi archiepiscopo in damnatione Aurelianensis invasoris, contempto timore et gratia omnium, te socium et adjutorem adhibeas.



XXIV. Privilegium Alexandri II papae pro monasterio Salvatoris et S. Bonifacii Fuldensis. (Anno 1064.)
[DRONKE, Codex diplomaticus Fuld., pag. 370.]

+ A. episcopus, servus servorum Dei, WIDERATO [Col. 1301B] pio et religioso abbati venerabilis monasterii Salvatoris Domini nostri Jesu Christi et Sancti Bonifacii, quod situm est in loco qui vocatur Bochonia juxta ripam fluminis quod vocatur Fulda, et per te eidem venerabili monasterio tuisque successoribus in perpetuum.

Convenit apostolico moderamini pia religione pollentibus benevola compassione succurrere et poscentibus juste et religiose alacri devotione assensum impertiri. Ex hoc enim lucri potissimum praemium a conditore omnium, Deo, procul dubio promeremur, si venerabilia loca opportune ordinata ad meliorem fuerint sine dubio statum perducta. Igitur, quia postulastis a nobis, decrevimus nostra apostolica praeceptione reconcedere ac reconfirmare [Col. 1301C] perpetualiter vobis vestrisque successoribus praedictum monasterium Salvatoris Domini nostri Jesu Christi et Sancti Bonifacii, situm in loco qui vocatur Bochonia juxta ripam fluminis quod dicitur Fulda, cum omnibus rebus mobilibus et immobilibus sibi pertinentibus, quas nunc habet. et in futuro, Deo auxiliante, habebit. Concedimus etiam atque donamus vobis, charissime ac dilectissime fili, vestrisque successoribus abbatibus in perpetuum pro magno nostro amore nimiaque dilectione, quam circa vos habemus et habere deinceps cupimus, monasterium Sancti Andreae apostoli, quod vocatur Exaiulum, situm Romae juxta ecclesiam Sanctae Dei genitricis Mariae semper Virginis, quae vocatur Ad Praesepe, cum omnibus mansionibus, caminatis, cellis [Col. 1301D] vinariis, et coquina, cum vineis, hortis, diversisque generibus pomorum, cum curte et puteo et introitu per portam majorem a via publica, et cum omnibus ad idem monasterium generaliter pertinentibus, tam intra quam extra urbem sitis, quae ei juste ac recte pertinere dignoscuntur. Prohibemus autem omnem cujuslibet Ecclesiae sacerdotem in idem vestrum Fuldense monasterium quamlibet ditionem habere, vel auctoritatem, praeter nostram apostolicam sedem; specialiter episcopum in cujus dioecesi constructum iesse videtur, ita ut, nisi ab abbate monasterii fuerit nvitatus, nec missarum solemnia ibidem celebrare praesumat. Dona vero, et oblationes decimasque fidelium, absque ullius personae contrarietate, firmitate [Col. 1302A] perpetua ipsi monasterio vestro, secundum praedecessorum nostrorum privilegia, confirmamus et corroboramus. Decernimus etiam ne alicui personae magnae vel parvae liceat aliquam vim vel controversiam inferre eidem monasterio in rebus ac familiis ejus, et ne femina unquam illuc ingredi praesumat nostra apostolica interdicimus auctoritate, et ne quis unquam placitum ibi habeat vel in caeteris ejus locis nec servos nec colonos ad aliquod servitium constringat, nisi cui abbas ad utilitatem suae necessitatis assensum praebuerit. Eligendi quoque abbatem sibi, quando opus fuerit, fratres inter se potestatem habeant secundum regulam sancti Benedicti, sine ullius contradictione personae.

Caeterum vero hoc deliberantes decernimus ut, [Col. 1302B] congruis temporibus, nostrae sollicitudini ecclesiasticae intimetur qualiter religio monastica regulari habitu dirigatur, concordiaque convenienti ecclesiastico studio mancipetur, ne forte, quod absit! sub hujus privilegii obtentu, animus gressusque rectitudinis vestrae a norma justitiae aliquo modo retorqueatur. Concedimus etiam tibi, quem bene eruditum et bene eloquentem virum esse novimus, dulcissime fili, praedicare verbum Dei auctoritate sancti Petri apostoli Dei et nostra ejus vicarii, et ut tam vos quam successores vestri ante alios abbates Galliae seu Germaniae primatum in omni loco conventuque nostra apostolica auctoritate obtineatis. Usum quoque dalmaticae et sandaliorum in missarum solemniis licentia nostrae apostolicae auctoritatis [Col. 1302C] concedimus tam vobis quam successoribus vestris, secundum quod in privilegiis praedecessorum nostrorum habetur. Abbas vero nonnisi a nostra apostolica sede benedicatur, a qua benedici debet, et si in aliquo crimine accusatus fuerit, de eadem nostra apostolica sede tantum judicium exspectet. Illud etiam generaliter addendum dignum duximus ut, quidquid auctoritate antecessorum quorumlibet nostrorum, regum et imperatorum, ipsi vestro Fuldensi monasterio constat fuisse concessum, sit etiam nostra apostolica auctoritate per hoc nostrum privilegium confirmatum atque corroboratum, statuentes apostolica censura, sub divini judicii obtestatione, ne quis unquam nostrorum successorum pontificum Romanorum, regum, ducum, marchionum, comitum, [Col. 1302D] et praeterea archiepiscoporum, episcoporum, aut cujuslibet dignitatis vel conditionis hominum contra hoc nostrum privilegium quidquam audeat attentare. Quod si quis praesumpserit, sciat se nostri anathematis vinculo usque ad dignam satisfactionem insolubiliter innodatum. Qui autem pio intuitu se custodierit, et ne in aliquo infringatur a se observaverit, benedictionis gratiam et peccatorum suorum absolutionem a retributore omnium bonorum Deo consequi mereatur ut in coelesti sede glorietur.

Datum per manus Petri, sanctae Romanae Eccleclesiae subdiaconi, et vice domni Annonis Coloniensis archiepiscopi, cancellarii in Lateranensi palatio, [Col. 1303A] anno ab Incarnatione Domini nostri Jesu Christi millesimo sexagesimo quarto, indictione III.



XXV. Alexander II papa concedit privilegium monasterio Sancti Miniatis. (Anno 1065.)
[LAMI, Ecclesiae Florentinae Monumenta, tom. II, pag. 1183.]

ALEXANDER episcopus, servus servorum Dei, OBERTO monasterii Sancti Miniatis abbati, suisque successoribus, in perpetuum.

Nostrae intentionis tunc bene implemus officium, cum juste petentibus facile praebemus auditum. Ideo enim apostolica sedes, cui, Deo propitio, praesidemus, infirmissimae petrae posita est specula, ut undique [Col. 1303B] puro mentis spiritu circumspiciens, et per devia gradientes, aequitate judice, corrigat, et ad salutis portum tendentibus ducatum diligenti sollicitudine porrigat; tanto siquidem charitatis praecepta melius implemus, quanto studiosius Deo famulantibus auxilii manum praebemus: necessitatibus quippe sanctorum vere communicamus, si eorum sacratissima corpora custodientibus et adjutorii subsidium et defensionis praesidium damus. Sic denique sacrarium exauditionis nobis aperiri speramus, si in oratione quotidie perseverantes pia devotione adjuvamus. Quapropter, fili charissime, o venerabilis abbas, te praelibatumque monasterium praefati martyris Miniatis, suorumque septem comitum, [Col. 1303C] in specie septiformis gratiae sancti Spiritus sanguine consecratum, ac eodem praefulgente octo beatitudinum similitudine decoratum, inclinati precibus tuis in tutelam apostolicae defensionis suscipimus, atque, quia in praedicto insigni monasterio, sito in monte Florentino, non longe ab urbe praemissorum octo beatorum martyrum suorumque innumerosorum sociorum corpora requiescunt, illud apostolicae auctoritatis vigore roboramus, sibique confirmamus omnia quaecunque possidet, et quae reges et imperatores, et Hildebrandus, Lambertus, Attho, etc., Gerardus, Florentini praesules, contulerunt, nominatim Montem Regis, in quo praedicto Miniatis martyris ecclesia posita est, cum omni pertinentia ejusdem curtis, et campum Martii, et Bisarium [Col. 1303D] a flumine Arno usque ad viam publicam, stabiliter cum omnibus castellis, agris, vineis, silvis atque familiis a praelibatis regibus sive imperatoribus atque praesulibus collatis, inviolabili sanctione concedimus, et concessa in saepe dicto monasterio ad monachorum hospitumque usum in perpetuum permansura mandamus.

Confirmantes quoque sibi ecclesiam Sanctae Mariae Albuini, sitam in Albarito cum omnibus pertinentiis suis, et omnia castella et ecclesias, curtes atque terras, et familias cum omnibus pertinentiis suis quae jam dicto monasterio Sancti Miniatis dederunt Azo, Azonis filius, et uxor ejus Amaldruda, et Guelfredus, filius Teuzonis, et uxor ejus Maria, et [Col. 1304A] Azo, filius Ramerii, et Ermingarda filia praelibati Azonis; et Raimbertus, filius Addolfi, et mater sua, et Rodulfus, qui Feuscolus vocatur, Gerardii filius; et Theodicius, filius Rainerii, et uxor et filii eorum; ecclesiam quoque Sancti Petri, juxta Imam fluvium positam, cum omnibus pertinentiis suis. Haec et omnia quae supra dicta beati Miniatis martyris ecclesia per diversa tempora a principio sui juste recepit vel acquisivit, aut receptura vel acquisitura est in futurum, constituimus, sancimus atque inviolabiliter eidem ecclesiae duratura stabilimus, ita ut nullus rex, nullus dux, nullus marchio, nullus vicecomes, castaldio vel curialis, nulla praelata vel privata, magna sive parva persona, te praefatumque monasterium in bonis suis minuere, vexare, inquietare, aut [Col. 1304B] molestias inferre temeraria praesumptione audeat, salva tamen Florentini episcopi reverentia, cujus juri eidem monasterium legaliter subjicitur. Si quis autem sciens hanc nostram apostolicam constitutionem contumax infregerit et admonitus non emendaverit, anathematis jaculo confossus cum Juda traditore pereat. Si quis autem devotus conservator exstiterit, Christo duce, ac intercedente Petro, antiquae promissionis et novae redemptionis patriam sine fine possideat. Caetera desunt.



XXVI. Constitutio Alexandri papae II pro monasterio Sancti Petri Perusini. (Anno 1065, Aprilis 27.)
[MARGARINI, Bullar. Casin., tom. II, pag. 98, ex archiv. S. Petri Perusini.]
[Col. 1304C]

ALEXANDER episcopus, servus servorum Dei, venerabili monasterio beati Petri apostoli, sito extra, imo et juxta civitatem Perusiam, in loco qui dicitur Caprarius, et per illud RAYNERIO abbati, ejusque successoribus ibidem jure et regulariter promovendis in perpetuum.

Cum universalis sancta mater Ecclesia per gloriosos apostolorum principes, Petrum scilicet piscatorem hominum, ac Paulum doctorem gentium, prae caeteris cooperatoribus maxime sit coadunata, instituta et ditata, convenit eis confirmari et detineri omnia, quae suae ditionis ac potestatis reperiuntur specialia. Quapropter ad hujus supradicti [Col. 1304D] monasterii honorem semper augendum et nunquam minuendum concedimus, per hoc apostolicae defensionis privilegium, ut teneat et habeat pacifice et quiete quod hactenus tenuit et habuit, et nunc tenet et habet, scilicet cellas suas et ecclesias, cortes suas ac plebes, fundos etiam et casales, plebem scilicet Sancti Constantii, et Sancti Ruphini, ac Sancti Martini; ecclesiam Sanctae Mariae in Agellione, cum suis pertinentiis; cortem de Casale, et cortem Sancti Justini, cortem de Petroniano, ecclesiam Sancti Andreae de Aliano cum sua pertinentia, ecclesiamque Sanctae Mariae in Petiniano, et ecclesiam Sancti Clementis, atque medietatem ecclesiae Sancti Donati in civitella, necnon et terram Ugonis, [Col. 1305A] nepotis Bernonis de Monte Nigro. Apostolica quoque auctoritate tibi corroboramus quod in privilegio praedecessoris nostri beatae memoriae Nicolai continetur, videlicet in comitatu Perusino bona quaedam ecclesiae sanctorum Apollinaris, Blasii, nec non et Montani, quod ecclesiae Farfensi Sanctae Mariae dedit Hugo Alberici filius, cum suis adjacentiis, quidquid sit, seu castellum, seu villae, sive servi, sive ancillae, seu terra culta vel inculta, seu postea quidquid omnibus suprascriptis ecclesiis ab ipsis monachis acquisitum, uti hoc praedictum bonum, ut praelibavimus, abbas Farfensis praedecessor Berizoni abbati suisque successoribus, sub censu definito, singulis annis persolvendo, duodecim scilicet solidorum monetae Papiensis, contulit. Insuperque [Col. 1305B] confirmamus eidem monasterio in perpetuum massas tres in comitatu Perusino positas, unam quae vocatur Pusulo, alteram Filoncio, et aliam quae nuncupatur Casalini, cum ecclesiis, casis, vineis, campis, hortis, montibus cultis et incultis, omnibusque suis pertinentiis. Monasterium quoque Sancti Angeli in comitatu Arisati, in loco qui dicitur Tolliano, et Limisano, cum cellis et capellis suis et cum omnibus sibi pertinentibus, necnon quidquid deinceps praefatum Sancti Petri monasterium, quovis modo divinis vel humanis legibus cognito, acquirere potuerit hujus nostri apostolici privilegii tenore confirmamus. Licentiam quoque damus tibi de omnibus tuis clericis, tam in monasterio degentibus, quamque etiam foris in possessionibus tuis [Col. 1305C] manentibus, a quocunque volueris idoneo et canonice locato episcopo eos ordinandi, et chrisma in suis plebibus accipere; si tamen ab episcopo, in cujus dioecesi praefatum monasterium situm est, nec ordinationes, nec chrisma potueris canonice et gratis obtinere, aut impetrare, et de ecclesiis consecrandis eodem modo. Et nullus episcopus ad idem monasterium pertinentem excommunicare, aut damnare audeat, si in causa sua nostrum ac sanctae apostolicae sedis patrocinium et examen flagitat. Romani autem pontificis donum abbatiae et abbas ipse et consecratio abbatis sit in perpetuum. Etenim remota excusatione, nisi canonica, ad synodum quandocunque a summo pontifice vocatus fuerit, [Col. 1305D] veniat. Porro oblationes, eidem monasterio collatae vel conferendae, tam pro vivis quam pro defunctis, a nullo episcoporum pervadantur, sed ex integro proficiant monasterii utilitatibus, ac fratrum necessitatibus. Decimae autem ejusdem monasterii in susceptione hospitum et peregrinorum ad portam ipsius monasterii conferantur. Servitium quoque et quod vulgariter dicunt Foderum, nec imperatori, nec regi, nec marchioni, nec alicui hominum liceat ex eodem monasterio, aut ex pertinentia ejus requirere nisi soli apostolicae sedi nostrae. Insuper et ibidem sepeliri nequaquam prohibeat mortuum. Episcopus vero publicus missas et stationes ibidem facere non audeat, nisi ab abbate ipsius monasterii fuerit invitatus, ne, sicut beatus Gregorius dicit, in [Col. 1306A] servorum Dei secessibus ulla occasio praebeatur popularibus conventibus; et simpliciores ex hoc animos plerumque, quod absit, in scandalum trahat, frequentior quoque mulierum introitus. Quod si, invitante vel annuente abbate, episcopus missas publicas ibidem facere voluerit, his tantum diebus id agat, scilicet secunda feria Paschae, et beatorum Petri et Pauli natalitiis, sed nullas inde oblationes tollat ipse aut aliquis clericorum ejus, invito abbate ac fratribus.

Statuimus quoque ut, obeunte abbate monasterii ipsius, nec episcopus nec aliquis clericorum ejus, in distribuendis providendisque acquisitis, acquirendisve ejusdem monasterii rebus, nulla se occasione permisceant. Abbatem vero eidem monasterio [Col. 1306B] non alium, sed quem dignum moribus atque aptum disciplinae monasticae, communi consensu, congregatio tota poposcerit, si ex se habuerit; vel si ab alia congregatione sibi elegerit, absque aliqua venalitate, a Romano pontifice conservandum.

Decernimus etiam ut omnes eidem monasterio chartae contrariae et nocivae, omnino vacuae et inanes existant. Praeterea apostolica nostra auctoritate constituimus et confirmamus ut nullus imperator, rex, episcopus, dux, marchio, comes, vicecomes, castaldio, aut aliqua quaelibet magna parvaque persona, praedictum abbatem suosque successores canonice intrantes de jam dicto monasterio, vel de omnibus suis rebus et proprietatibus, mobilibus et immobilibus ac sese moventibus molestare, devestire [Col. 1306C] aut inquietare audeat. Si quis ergo contra hujus nostri apostolici privilegii decretalem paginam temere agere tentaverit vel praesumpserit, auctoritate sanctae et individuae Trinitatis, et beatorum apostolorum Petri et Pauli, et nostra, perpetuae maledictionis anathemati se subjacere noverit, donec resipiscens satisfecerit; insuper compositurus existat duodecim libras auri; medietatem nostro sacro palatio, medietatem ipsi monasterio. Qui vero pio studio hanc observare voluerit, et praefatum monasterium in nulla sua justitia, vel rebus suis fraudaverit, sive qui ei reverentiam habens, pro Deo, de suis aliquid contulerit, benedictionis gratiam a Domino Deo consequatur, et per clavigerum principem coeli, [Col. 1306D] januas regni coelestis introduci mereatur.

Scriptum per manum Guinizonis notarii sacri palatii, sanctaeque Romanae Ecclesiae, in mense Aprilis, et indictione tertia.

Datum Laterani XV Kal. Maii, per manus Petri sanctae Romanae Ecclesiae bibliothecarii, anno IV domni Alexandri papae II.



XXVII. Alexandri papae II privilegium pro abbatia Sancti Dionysii. (Anno 1065.)
[DOUBLET. Hist. de l'abbaye de Saint-Denis, p. 466.]

ALEXANDER episcopus, servus servorum Dei, regibus et ducibus, principibus atque dominatoribus, [Col. 1307A] et eis omnibus qui tunc sunt et venturi sunt futuris temporibus.

Quoniam justis petitionibus assensum nos praebere, et Ecclesiae sanctae vigilanter utilitatibus oportet inservire, Deo nostro sine dubio per hoc speramus nos placere, si res et ecclesiasticas constitutiones a sanctis Patribus ita ut constitutae sunt cogamus permanere, et ne deinceps ab iniquis impune corrumpantur, nostra auctoritate corroborare. Quapropter notum facimus praesentibus et futuris omnibus, videlicet regibus et ducibus, principibus et dominatoribus, seu cunctis apostolicae sedis fidelibus, quod venerabilis abbas Rainerius, et monachi monasterii beati Dionysii martyris, ubi ipse sanctus in corpore quiescit, nostram praesentiam adierunt, [Col. 1307B] suppliciter postulantes quatenus privilegia, eidem monasterio a domno Dagoberto, Francorum rege, ipsius loci fundatore concessa, sed et Clodovei, filii ipsuis Dagoberti, regumque simul eorum omnium immunitatum confirmationes, quicunque suam illi monasterio beati Dionysii martyris auctoritatem promulgantes praestiterunt, sed et privilegium quod fecit dominus et venerabilis Landericus Parisiacae urbis episcopus, una cum consensu suorum canonicorum pariterque regionis illius episcoporum, de libertate et emissione clericorum in suis ordinibus omnibus, quod videlicet omnes secundum metas a se discretas in circumscripto ecclesiis deservientes, a sua et omnium suorum successorum potestate absolvit, et abbati et fratribus monachis supradicti [Col. 1307C] monasterii regendum et disponendum contradidit, sanctorumque praedecessorum nostrorum Romanorum pontificum, Zachariae, Stephani, Leonis, Adriani, Nicolai atque beatae memoriae domini Leonis privilegiorum decreta, sancta et apostolica auctoritate confirmata, nec non privilegium episcoporum illius patriae de praedicti loci corroboratione temporibus Caroli regis factum, nos demum manum imponentes, nostra etiam auctoritate dignaremus roborare.

Providentes ergo eidem Ecclesiae, et ad munimentum praelati ibi abbatis, atque fratrum praesentium et futurorum, qui in ipso venerabili monasterio Deo militare vident r utile fore auctoritate beati Petri [Col. 1307D] apostoli (cujus nos immeriti vicarii existimus) et nostrae privilegio paginae praedictorum regum, seu praedecessorum nostrorum et ejusdem patriae venerabilium episcoporum decreta roboramus, regum omnium potentiam, sive successorum nostrorum a Christo creditam auctoritatem obtestantes, ne locum sancti Dionysii Christi martyris, suis auctoritatibus et privilegiis roboratum, vel per se, vel sibi subditos, quoquomodo temerare patiantur in aevum. Sancientes etiam promulgamus ne ullus aliquando Parisiacae urbis, vel aliarum Ecclesiarum episcopus, quaqua ratione vel quacunque causa ab abbate, vel a fratribus praedicti loci, vel ab his omnibus qui sub eorum potestate, secundum Patrum [Col. 1308A] praedictorum decreta, sunt constituti, aliquid in piis privilegiis a nobis corroboratum audeat utcunque repetere. Praecipimus quoque ne quis eorum episcoporum a quibus ista postulare voluerint, eis oleum, chrisma, tabulas, benedictiones, consecrationes, ordines, suis temporibus (prout ipse abbas vel patres vel eorum successores expetierint) praesumat denegare, et ne quis episcopus Parisiacae sedis haec eis deneget, vel alium qui eis contulerit pro hoc interpellare tentet, omnino interdicentes prohibemus. Hoc insuper etiam jubemus, ut, pro causis et responsis ecclesiae suae, nostram atque nostrorum successorum audientiam licenter habeant appellare et adire, nullusque eos interim condemnare, vel res eorum invadere conetur. Quod a nostris utique [Col. 1308B] praedecessoribus eis ante constitutum est.

Quod si quisquam cujuscunque potentiae, vel persona cujuscunque ordinis vel aetatis, hoc nostrae nostrorumque praedecessorum auctoritatis privilegium quoquomodo ausus fuerit violare, sempiterno damnetur anathemate, ligatus beato Petro nobisque a Deo concessa potestate; conservatores autem perpetua fruantur benedictione.

Datum Laterani secundo Nonas Maii, per manum Petri sanctae Romanae Ecclesiae subdiaconi atque bibliothecarii, anno quarto pontificatus domni Alexandri secundi papae, indictione quarta. Hildebrandus, sanctae Romanae Ecclesiae archidiaconus, consensit. Desiderius, cardinalis Sancti Petri et abbas [Col. 1308C] Sancti Benedicti, cons. Bonifacius Albanensis episc. cons. Joannes Portuensis episc. cons. Petrus Damianus Hostiens. episc. cons. Mainardus de Sancta Rufina episc. cons. Hubaldus Sabin. episc. cons. Joannes Tusculanens. episc. cons. Joannes Thiburtinae episc. cons. Hubertus Ariminensis episc. cons. Andulfus Feretranensium episc. cons. Guvinieldus Sinogaliens. episc. cons. Clotharius Acsimanensium episc. cons. Benedictus Fossabrunensis episc. cons. Aginus Asisinatensium episc. cons. Dominicus Balbinofiscium episc. cons. Joannes Piscencium episc. cons. Rainerius Forianensecium episc cons. Dominicus Pensauriensecium episc. cons. Gisilbertus Tuscanecium episc. cons. Joannes Balneoregense civitatis episc. cons. Jeronymus Frequatinecium [Col. 1308D] episc. cons. Petrus Castellanecium episc. cons. Atinolfus Gatensis episc. cons. Adelbertus Marimens. episc. cons. Joannes Subtrensis episc. cons. Mainardus Urbinens. episc. cons. Bernardus Populonensis episc. cons. Leo Pistoriensis episc. cons. Lanfrancus Elusinae civitatis episc. cons. Vuido Pisanecium episc. cons. Joannes Biternecium episc. cons. Constantinus Aretinus episc. cons. Dominicus Granden sis patriarcha cons. Andreas Spoletinus episc cons. Alto Folomensis episc. consensit. Hermen fredus Sedunens. episc. cons. Drogo Matisconens. episc. cons. Gaufredus Parisiensis episc. cons. Harro Aurelianensis episc. cons. Vuido Belvacensis episc. cons. Hugo Trecassinus episc. cons. Gaufredus Antissiodorensis [Col. 1309A] episc. cons. Goscelinus Burdegalensis episc. cons. Willelmus Engolismae episc. consentit.



XXVIII. Alexandri II epistola ad Gervasium Remensem archiepiscopum.---Privilegia monasterio Sancti Dionysii a praedecessoribus contra Parisiensem episcopum concessa confirmat. (Anno 1065.)
[MANSI, Concil. XIX, 957.]

ALEXANDER, servus servorum Dei, charissimo fratri GERVASIO Remensi archiepiscopo, salutem et apostolicam benedictionem.

Devotioni tuae notum fieri volumus quod abbas monasterii Sancti Dionysii martyris apud nostram audientiam super episcopo Parisiensi semel et secundo fuerit questus, videlicet quod ipse, contra [Col. 1309B] jus privilegiorum, a sanctis et apostolicis viris salubriter eidem monasterio multoties concessum, contraque Francorum regum et episcoporum ipsius patriae constitutiones, subripere, sibique vindicare jam dicti monasterii potestatem at tentaverit. Ad quae nimirum dirimenda ad sedem apostolicam utcunque venire invitavimus, ut ibi congregatis ecclesiarum judicibus hujus causam litigii canonice determinaremus. His igitur in sancto concilio repraesentatis, post longam discussionem, post varias utriusque partis oppositiones, claruit justitiam praefato monasterio favere, nec tot aut tantorum pontificum auctoritate absque horrendo anathemate aliquem posse obviare. Unde consilio totius [Col. 1309C] sancti conventus, quae a sanctis praedecessoribus nostris sancte sunt instituta, firmavimus atque corroboravimus. Rogando itaque fraternitatem tuam admonemus quatenus, si invitatus fueris ab abbate vel fratribus ejusdem monasterii, chrisma et oleum et caetera quae eis ex episcopali officio videntur necessaria, tribuas ac tuos suffraganeos tribuere praecipias.



XXIX. Bulla Alexandri papae II ad clerum Velitrensem. (Anno 1065, III Idus Junii.)
[MITTARELLI, Annal. Camaldul. tom. II, pag. 201, ex autographo tabularii ecclesiae Velitrensis, apud Alexandrum Borgiam archiepiscopum Firmanum in Historia Velitrensi, pag. 183.]

ALEXANDER episcopus, servus servorum Dei, dilectissimis [Col. 1309D] in Christo Jesu filiis, TITO archipresbytero venerabilis ecclesiae sancti Christi martyris Clementis, quae ponitur in episcopatu Veletrensis civitatis, ceu Gregorius archipresbyter ecclesiae Sancti Angeli in castello, nec non Dominicus archipresbyter Sancti Joannis de Plagis, simulque archipresbyter Petrus Sancti Martini, atque Joannes sancti Antonini, Adrianus presbyter Sancti Laurentii, et Joannis presbyter Sancti Salvatoris atque Stephanus archipresbyter Sancti Pauli caeterisque aliis presbyteris in eadem civitate Velletri commanentibus intus et foris, successoribusque vestris in perpetuum.

Si extraneis laicisque personis apostolica suffragia irrogamus, quanto elegantius agitur, si sanctae [Col. 1310A] nostrae Ecclesiae militantibus fideliaque servitia exhibentibus, ecclesiasticis rebus collocemus. Quapropter fidelissimis servitiis vestris expressis a Petro Damiani nostro coepiscopo ex nostro dono confirmavimus vobis, ut nullus ex vobis quodlibet servitium atque angariam faciatis, foderum autem non detis, hostem vero minime faciatis, neque bandum, neque ullam donationem aut quoquo modo promissionem detis; solum episcopalis redditum, scilicet tertiam partem oblationis trium missarum et quarta pars decimarum, a praesenti tertia indictione successoribus vestris in perpetuum, statuentes apostolica censura, sub divini judicii obtestationibus et anathematis interdictis, ut nullum quam nostrum, nostrorum successorum pontificum, vel alia cujuslibet [Col. 1310B] magna parvaque persona cujuscunque ordine sit vel dignitate, contra hoc nostrum apostolicum privilegium aliquam inferre calumniam, si quis quod non optamus, temerario ausu venire tentaverit et ita perficere non dimiserit, sciat se, nisi resipuerit, anathematis vinculo esse innodatum, et insuper compositurus existat auri optimi solidos quinquaginta, medietatem sacri palatii et medietatem vobis caeterisque successoribus (sic). Qui vero pio intuitu custos et observater hujus nostri privilegii exstiterit, benedictionis gratiam justo judice Deo nostro consequi mereatur.

Scriptum per manus Stephani notarii regionarii et scriniarii sanctae Romanae Ecclesiae, in mense Junio et indictione suprascripta tertia.

Joannis Portuensis episcopus subscripsi.

[Col. 1310C] Ego Hildebrandus archidiaconus subscripsi.

Bene valete.

Datum Romae III Idus Junii per manus Petri sanctae Romanae Ecclesiae bibliothecarii, anno IV pontificatus domni Alexandri papae secundi, indictione tertia.



XXX. Alexandri II privilegium pro monasterio Dervensi. (Anno 1065.)
[MABILL. Annal. Bened., IV, 665.]

ALEXANDER episcopus, servus servorum Dei, coepiscopis RICHERIO Senonensi, HUGONI Trecassino, ROGERO Catalaunensi, salutem et apostolicam benedictionem.

Quoniam quidem omnium Ecclesiarum sollicitudinem nobis commisit dignatio divina, instantius, ut [Col. 1310D] nostis, procurare debet provisio nostra ne quid detrimenti seu inquietudinis quaelibet earum incurrat nostra sub custodia. Unde jam annis anterioribus fraternitati vestrae praecepisse meminimus super adversis Ecclesiae Dervensis, quae sibi inferuntur a nonnullis minus Deum timentibus, auctoritate apostolica praecipientes vobis ut ex adverso ascenderetis, et murum pro defensione ejusdem Ecclesiae opponeretis. Quod aliquandiu diligenter exsecuti estis; verum nunc aliquantulum intepescit fervor zeli prioris. Proinde iterato dirigimus apices hujus nostrae commonitionis, ut virga ecclesiasticae animadversionis eorum impudentiam qui adversus eam insurgunt, coercere curetis, ne quam posthac querimoniam infundere [Col. 1311A] quaerat auribus nostris. Et quoniam abbatem ecclesiae ipsius virum virtutis novimus esse, nobisque jam pridem devinctum familiari dilectione, quem praedecessor noster bonae memoriae Leo papa tanto suae charitatis dignum duxit amore ut eum sui nominis, dicti Brunonis, quod ante apostolicatum in baptismate sortitus fuerat, donaret honore, nolumus quemquam sibi suisque in aliquo molestum esse. Quod si fiat a quibuscunque, concedimus ei apostolica auctoritate, et omnibus successoribus ecclesiae ipsius quoscunque insurgentes contra eam frangere anathematis ultione ut cum securiori quiete Deo valeant liberius vacare.

Valete.



XXXI. Bulla Alexandri II pro monasterio Gellonensi. (Anno 1066.)
[Gall. Christ., tom. VI, pag. 273, ex chart. Gellon.]
[Col. 1311B]

ALEXANDER episcopus, servus servorum Dei, PETRO abbati monasterii Gellonensis, suisque successoribus, secundum regulam sancti Benedicti, intraturis.

Quia divina clementia nos universaliter suae Ecclesiae praeesse voluit, omnibus ubique terrarum constructis ecclesiis consulere auxiliique manum porrigere ex ipsius sanctae apostolicae sedis consideratione debemus, quatenus Ecclesiarum Dei ministri nostrae apostolicae auctoritatis robore fulti atque muniti, securius et devotius omnipotenti Deo servire, [Col. 1311C] sibique debitas preces et laudes queant persolvere. Unde quia charissimus confrater noster Rostagnus, Lutevensis episcopus, significavit sanctae apostolicae sedi quaedam munimina privilegiorum, Gellonensis monasterii, ubi corpus sancti Guillelmi requiescit, igne esse consumpta, nos ipsius justis petitionibus inclinati, idem monasterium sub tutela et defensione sanctae apostolicae sedis suscepimus, et omnia quae juris ipsius quaeque a triginta annis retro pacifice tenuit, sed et omnia quae in futuro tempore ibidem sunt conferenda in quibuscunque rebus mobilibus et immobilibus privilegii nostri pagina confirmamus atque corroboramus. Statuentes itaque apostolica censura, et sub divini judicii obtestatione interdicentes, sancimus ut nullus rex, dux, marchio [Col. 1311D] comes, vicecomes, sed neque archiepiscopus, aut episcopus, seu alicujus dignitatis persona vel conditionis, de his omnibus, quae praefato monasterio praesenti pagina confirmamus, auferre, alienare, seu diminuere praesumat. Quod si aliquis temerario ausu hujus nostrae sanctionis auctoritatem infringere tentaverit, et admonitus supradicto venerabili loco digne non satisfecerit, sciat se usque ad condignam emendationem auctoritate beatorum principum apostolorum Petri et Pauli vinculo excommunicationis innodatum. At vero qui custos et observator fuerit, et eidem venerabili loco de propriis rebus aliquam oblationem dare studuerit, absolutionem peccatorum suorum a remuneratore omnium bonorum, et in [Col. 1312A] coelesti sede sanctorum consortio feliciter glorietur.

Datum Romae VII Idus Martii, per manus Petri sanctae Romanae Ecclesiae subdiaconi atque bibliothecarii, anno V pontificatus domni Alexandri papae II, indictione IV.



XXXII. Alexander II monasterium S. Michaelis Siegburgense munimine apostolico confirmat. (Anno 1066.)
[WURTWEIN, Nova Subsidia diplomatica, tom. IV, p. 41, ex autographo.]

ALEXANDER episcopus, servus servorum Dei, ANNONI sanctae Coloniensis Ecclesiae venerabili archiepiscopo, in Christo Jesu fratri charissimo.

[Col. 1312B] Quod a nobis, Deo dilecte frater, expetis, ex officio suscepto et auctoritate apostolica universis debemus ecclesiis, videlicet ut cum aliquis fidelium in vinea Domini Sabaoth laborans propagines ejus extenderit, nos eam sepiendo munire convenit, ne vel a praetereuntibus conculcetur, vel a latrunculis in labores alienos detur aditus. Quare mihi, in Deo dilecte frater, tecum agendum est longe aliter, quippe apud virum religiosum, et revera tam operibus quam nomine episcopum, quique cum fidelis servus et prudens totis anhelans visceribus propriae deservis Ecclesiae; de medio laborum matrem laborantem respiciens pios ei subponis humeros, ne labori succumbens, cum per multa incedas obstacula, declines a via regia, atque hoc est, quod nos praeter [Col. 1312C] commune pensum in omnem voluntatem tuam excitas, etiamsi ab apostolica sede petisses aliquid difficillimum: quaeris igitur, in Deo dilecte frater, quatenus coenobium monachorum quod in honorem sancti Michaelis, archangeli in Monte piae devotionis aedificare laboras studio, nos munimine confirmemus apostolico; cui juste postulationi tuae tam facilem quam debitum praebemus assensum. Itaque ex parte Domini nostri Jesu Christi et sanctae Dei genitricis Mariae. sanctorumque apostolorum Petri et Pauli, omniumque sanctorum electorum confirmamus et corroboramus coenobium, seu abbatiam supradictam in perpetuum, scilicet ne qua persona magna vel parva, non aliquis successorum tuorum, non rex aut comes, nullus, inquam, hominum [Col. 1312D] ex ea quidquam ad destructionem illius loci demoliri audeat, verum omnibus inibi injuste collatis atque conferendis pax sit permanens et inconvulsa. Illud quoque auctoritate statuimus apostolica quatenus prima ista, quae modo instituitur, apud monachos ipsius loci permaneat consuetudo, sitque illis libera de abbate elatio; sive de semetipsis in ipso coenobio, seu utilius eis visum fuerit undecunque magis religiosum sibi proponendi liberum habeant arbitrium, secundum regulam S. Benedicti. Si quis igitur hujus nostri privilegii temer violator exstiterit et monitus canonice emendare contempserit, perpetui anathematis vinculo innodandum noverit, nisi forte resipiscens digne satisfacerit. [Col. 1313A] Qui vero pia devotione observator esse studuerit, precibus apostolorum principum Petri et Pauli peccatorum suorum omnium ab omnipotenti Deo consequatur veniam, et aeternae beatitudinis mereatur gloriam.

Datum Laterani, Id. Maii, per manus Petri sanctae Romanae Ecclesiae subdiaconi atque cancellarii, vice domni Annonis Coloniensis archiepiscopi et sanctae sedis apostolicae archicancellarii, anno V pontificatus domni Alexandri II papae, indictione IV.



XXXIII. Sanctae Priscae monasterii donatio Vindocinensibus facta. (Anno 1066.)
[MABILL. Annal. Bened., IV, 755, ex archiv. Vindocinensi.]
[Col. 1313B]

ALEXANDER episcopus, servus servorum Dei, ODRICO dilectissimo filio Vindocinensi abbati, et post eum cunctis successoribus ejus in perpetuum.

Convenit apostolico moderamini justis petitionibus assensum praebere et piis admonitionibus manum auxilii porrigere. Unde, charissime fili Odrice abbas Vindocinensis monasterii, quoniam petis, ut convenientiam, quam cum charissimo filio nostro Heldiprando archidiacono atque coenobii Sancti Pauli oeconomo de ecclesia Sanctae Priscae quae sita est in monte Aventino, fecisti, apostolica auctoritate confi memus. Convenit enim praefatus filius noster Heldiprandus, Sanctique Pauli monasterii rector, tibi tuisque successoribus Vindocinensis monasterii [Col. 1313C] abbatibus, praedictam Sanctae Priscae ecclesiam cum omnibus suis pertinentiis in perpetuum largiri ad utendum, fruendum, possidendumque dignitate cardinali, eo videlicet tenore ut ita praefatum Sanctae Priscae monasterium ordinare ac disponere studeas, ut semper ibi ad serviendum Deo duodecim, nunquam autem minus octo, monachi regulariter valeant conversari. Pensio vero et caetera omnia, sicut in charta, quam vobis praedictus Heldiprandus archidiaconus ac Sancti Pauli rector cum monachorum Sancti Pauli generali capitulo consensu tradidit et firmavit, continetur, persolventur. Ergo utrarumque ecclesiarum utilitatem in hoc negotio perpendentes, beatorum Petri et Pauli principum apostolorum auctoritate praefatum Sanctae Priscae monasterium, secundum [Col. 1313D] praedictum tenorem, cum omnibus suis ubique pertinentiis confirmamus, sancti Spiritus judicio decernentes ut nullus unquam Sancti Pauli abbas, prior vel monachus, nullaque prorsus ecclesiastica saecularisve persona infringere vel auferre tibi vel tuis successoribus abbatibus Vindocinensis monasterii praesumat. Quod qui fecerit, nisi dignos poenitentiae fructus exhibeat, sit anathema, maranatha. Qui vero conservator et obediens apostolicae auctoritati fuerit, benedictione et gratia omnipotentis Dei perfruatur, et inter prospera humilis et inter adversa maneat securus, ut divina misericordia munitus valeat per beatum Petrum coelestia regna intrare et cum Christo in aeternum gaudere. Scriptum [Col. 1314A] per manus Rainerii, scriniarii et notarii palatii, in mense Julio, indictione quarta.

Datum Laterani, Kal. Julii, per manus Petri, sanctae Romanae Ecclesiae subdiaconi atque cancellarii, vice domini Annonis Coloniensis archiepiscopi, anno quinto pontificatus domni Alexandri papae secundi, indictione quarta.



XXXIV. Alexander II Ecclesiae Cremonensis possessiones et jura confirmat. (Anno 1066.)
[UGHELL., Italia sacra, IV, 597.]

ALEXANDER episcopus, servus servorum Dei, Charissimo fratri HUBALDO Cremonensi episcopo, suisque successoribus.

[Col. 1314B] Pastorali sollicitudine erga salutem Dominicarum ovium seu reparationem bonorum ecclesiarum vigilantibus tanto promptius apostolicae auctoritatis protectione debemus providere quanto eos tam ea quae Jesu Christi constat, quam quae sua sunt, quaerere. Unde, charissime frater, quia religionem tuam eorum magis pontificum formam qui laboris sui diligentia pauperes ecclesias sibi commissas ditaret, studes per omnia imitari quam eos qui deliciis et saecularibus pompis ecclesiasticas divitias in miserabilem redigunt paupertatem, justae petitioni tuae assensum praebemus, et memores inconcussae fidelitatis tuae erga apostolicam sedem, ea quae tuae ecclesiae sunt juste collata, seu in futurum conferenda, quaeque in praecepto charissimi filii nostri regis Henrici [Col. 1314C] continentur sub tutela sanctae Romanae Ecclesiae suscipimus, et per hujus nostri privilegii paginam confirmamus tibi tuisque successoribus quidquid . . . telonei, atque portatici, seu ripatici, de Cremonensi civitate ad publicam functionem pertinuit, quam de ipsis civitatibus comitatus, quam de parte curtis Sexpilae, nec non ripas, et piscarias, a Vulpariolo usque in caput Adduae, cum molendinis et cum uniuscujusque navis solito censu, sicut continetur in praecepto et novitiis tuis, seu cum per solutionem omnium navium causa navigandi Cremonam adeuntium, tam Veneticorum quam caeterorum navium, et cum curata omnium negotiorum quae fiunt in praedicta ripa; districtionem vero civitatis, infra et extra, per quinque milliariorum spatia; altare quoque [Col. 1314D] Sancti Hymerii, canonicam, portas, multones, equos, tractus, opera, districtus, legationes, hostes, munera, sotrum, et caetera quae in praefato praecepto continentur; curtem quoque, quae Barianum dicitur, Maleum, Crottam, Moneodanum, Nualtellam, Monterionem cum castris, et villis eorumque pertinentiis; castrum de Romenengo cum omni sua integritate, medietatem curtis Botariano infra Castrum, et caetera, et partes in curtibus Gabiano, Vidalasco, Terciolasco, publica intra et extra, seu Manzanello, Fontanella et quaecunque prudentiae tuae studio praenominatae ecclesiae juste acquisita, vel acquirenda sunt, praesenti apostolicae sanctionis nostrae pagina corroboramus, statuentes sub divini judicii obtestatione [Col. 1315A] ut nullus imperator, rex, dux, marchio, comes, vicecomes, neque ulla magna parvaque persona, de his omnibus, quae supra leguntur; praesumat aliquo malo studio auferre, seu te tuosque successores inquietare. Quod si aliquis temerario ausu contra hujus nostri privilegii auctoritatem agere praesumpserit, et post notitiam hujus auctoritatis emendare contempserit, auctoritate beatorum apostolorum Petri et Pauli omniumque sanctorum sciat se usque ad dignam satisfactionem excommunicatum et a regno Dei alienum. At vero qui custos et observator exstiterit, a misericordissimo Domino omnipotente, Domino nestro Jesu Christo, consequatur aeternam vitam.

Datum Laterani, III Kalend. Novemb., per manus [Col. 1315B] sanctae Romanae Ecclesiae subdiaconi, ac bibliothecarii, anno VII pontif. D. Alexandri papae II, ab Incarnatione vero Domini 1066, indict. V.



XXXV. Alexander II monasterii Gellenensis totam ordinationem et dispositionem abbati et congregationi Anianensi asserit. (Anno 1066.)
[Mabill. Annal. Bened. IV, 679.]

Anianensi in Septimania monasterio hoc anno (1066) praeerat Emmeno abbas, antea Gellonensis monachus, dein coenobii Sancti Petri de Salve, quod Gelloni suberat, in pago Nemausensi prior, ac demum ante circiter annos Pontio Anianae abbati subrogatus. Ejus tempore Gellonenses, qui ab origine Anianae subjecti fuerant, Anianensium jugum excutere moliebantur, et proprios, inconsultis Anianensibus, sibi proficere [Col. 1315C] abbates. Id non passus Emmeno, tametsi olim Gellonensis monachus, hoc de re expostulavit apud Alexandrum papam. Ad ejus querelas breve apostolicum rescripsit Alexander, vetuitque ne quivis episcopus in loco Gellonensi abbatem benedicere praesumat; statuens ut tota ordinatio et dispositio illius cellae in manu abbatis et congregationis Anianensis consistat.

Datum Lateranis VII Idus Novembris per manum Petri S. R. E. subdiaconi atque bibliothecarii, anno ab Incarnatione Domini 1066, anno quoque pontificatus Alexandri papae secundi IV, indictione IV.

Verum his litteris nequaquam deterriti Gellonenses, proprios sibi abbates nihilosecus asciverunt. Qua de re querelas apud Gregorium VII Emmeno iteravit.



XXXVI. Alexandri II epistola ad clerum Cremonensem. (Anno 1066.)
[Bonizonis Lib. ad. am., apud OEFELE Rerum Boicarum Script., II, 808.]
[Col. 1315D]

ALEXANDER, servus servorum Dei, Cremonensis Ecclesiae religiosis clericis, et fidelibus laicis, salutem et apostolicam benedictionem.

Inspiratori omnium bonorum Deo et bonae voluntatis auctori uberes referimus gratias, qui vos adversus hostem humani generis virtutum suarum telis armavit, et ad destruendam Simoniacam haeresim ac fornicationum spurcitias clericorum ferventer accendit. Erexistis enim, sicut in litteris vestris cognovimus, contra versutiam serpentis antiqui, et qui, velut biceps coluber, per fistulas geminarum faucium nequitiae suae super vos venena nequiter [Col. 1316A] evomebat, sancti zeli vestri zelo perfossum atque praecisum se virtutis vestrae pugione suspirat. Plane qui serpenti dudum in paradiso damnationis aeternae judicium intulit, ipse vos adversus modernam occulti draconis astutiam unanimiter incitavit. Quam ob rem sanctis conatibus vestris et hujus sanctae sedis apostolicae accedat vigor, hoc ipsum apud vos per omnia decernimus observandum quod a sanctis praedecessoribus nostris et a cunctis pene sanctorum canonum conditoribus non ambigimus institutum, videlicet ut tam subdiaconi quam diaconi sed et permaxime sacerdotes, qui mulieribus carnali commercio admiscentur et Simoniaca sorde polluti sunt, et ecclesiasticis careant beneficiis et perceptae priventur officio dignitatis. Indignum est enim ut qui vel [Col. 1316B] per incontinentiam carnis, vel per commercium sacrilegae venalitatis suscepti ordinis privatur honore, ecclesiastica potiatur ulterius facultate.

Caeteros autem clericos, qui videlicet inferioribus potiuntur officiis, si legalibus conjugiis sunt obligati in suis gradibus manere praecipimus, et competentia ecclesiastici sumptus beneficia non negamus. Sed quia nonnulla praeter haec quae vobis sunt admodum necessaria, ut a nostra respondeatur auctoritate consultu hortamur ut synodale concilium, quod auctore Deo post proximum Pascha celebraturi sumus, prudentes ex vobis viros venire non pigeat qui nobis quidquid exigendum est, vestrisque utilitatibus conferendum non per judicia litterarum, sed per vivae vocis officium patenter exponant. [Col. 1316C] Huic enim bello, quod zelo divini fervoris estis aggressi, non segniter sed omni virtutis instantia Romana sedes accurrit, brachium porrigit, clypeum defensionis opponit et vos, ut magis ac magis circa membra diaboli non enerviter (ita codex) insurgere debeatis, accendit. Igitur unusquique vestrum divinae virtutis mucrone praecinctus dicat: Si quis est Domini jungat se mecum, sicque cum Moyse quasi de porta in portam castrorum tanquam fervidus bellator in sacrilegos irruat, ut Simoniacae venalitatis et clericalis adulterii januas, per quas diabolus in vestram fuerat ingressus Ecclesiam caesis cadaveribus claudat. Omnipotens, dilectissimi filii, sua vos dextera benedicat et per officium beati apostoli [Col. 1316D] sui Petri januam vobis coelestis regni aperiat. Amen.



XXXVII. Alexandri II epistola ad Gervasium Remensem archiepiscopum.---Compatitur afflicto statui Ecclesiae Remensis; illatamque injuriam legitime vindicandam pollicetur. (Anno 1066.)
[MANSI, Concil. XIX, 952.]

ALEXANDER, servus servorum Dei, dilectissimo fratri GERVASIO archiepiscopo, salutem et apostolicam benedictionem.

Dilectionis tuae litteras diligenter accepimus, et gratanter amplectentes, intento mentis intuitu charitative perspeximus. Sed querelis et doloribus plenas cernentes, charitative compatimur et condolemus, [Col. 1317A] tum quia Ecclesia tua antiquitus inter caeteras occidentales, Deo propitio, nitore prudentiae atque religionis resplenduit, ac per apostolicam, cui Deo auctore licet indigni deservimus, sedem, magnificata emicuit, cum eadem, a prioribus Patribus et praedecessoribus non discrepans, in sinu suo te retinere et charitatis dulcedine fovere desiderat. Quae querelae, etsi inter damna Ecclesiae quae referunt, inter dolores et gemitus cordis tui quos depingere contendunt, saltem [al., salutem] pectoris tui et fidelitatem quam nostrae Romanae adhibes, et unicam et sinceram dilectionem quam tuae Remensi servas Ecclesiae, satis urbane et honeste monstraverint, nos tamen utcunque arguunt quia vindicem gladium manu apostolicae ultionis in adversarios tuos jam [Col. 1317B] [for., non jam] porreximus; siquidem antiqui hostis invidia, Antichristum per iniquitatis conceptionem suorum viscerum egerens de sentina, tantis eo ingruente Romanam Ecclesiam per quinquennium, nunc callida tergiversatione, nunc hostili invasione oppressit periculis, ut intestina nostrae specialis Ecclesiae negotia vix possemus ventilare, nedum longinqua ad plenum extricare. Verum post longam tempestatem et crebras procellas, sereno, nube expulsa, Deo jubente, reddito, forensibus jam occurrere valemus, quia, Deo propitio, unde ire debeamus viam videmus. (Ivo, p. 14, c. 41.) Non tamen juste, ut vestra diligentia novit, potest fieri ut prius quis a quoquam praelato excommunicetur quam missa synodica canonice [Col. 1317C] ad respondendum vocetur. Age modo, debitum tenentes ordinem et adversariis tuis vocatorias litteras dirigemus, et tibi tuaeque Ecclesiae justitiam exsequi procul dubio pollicemur. Quapropter, quia, ut aiunt, nunquam consequimur victoriam, nisi prius praecedat pugna; ut tuae, sicut amantissimus sponsus et egregius patronus, Ecclesiae viriliter subvenias, et Romanae per beatum Petrum, velut bonus filius, strenue adjuvando obedias, et vineae Domini indefessus collaborator centenum fructum tempore messionis recipias, ad synodum, Deo annuente, quinto decimo die post proximum Pascha cum praesentiae tuae dilectione celebrandam, sanctitatem tuam venire desideramus, ac sancto conventui interfore apostolica auctoritate invitamus. Ad haec si [Col. 1317D] dilectus filius noster Petrus sanctae Romanae Ecclesiae subdiaconus, et noster cancellarius, quem pro responsis ecclesiasticis vestras ad partes misimus, per vos transierit, ita erga eum se tua fraternitas habeat ut quemadmodum nos diligat ostendat. Quod autem citius apicibus tuis non respondimus, non nobis, sed tui legati nimiae deputes festinationi.



XXXVIII. Alexandri II epistola ad Gervasium Remensem archiepiscopum.---Condolet necessitatibus Ecclesiae Remensis, eique auxilium pollicetur. (Anno 1066.)
[MANSI, Concil. XIX, 955.]

ALEXANDER, servus servorum Dei, GERVASIO Remensium [Col. 1318A] diligentissimo archipraesuli, atque in Christo dilectissimo fratri, salutem et apostolicam benedictionem.

Visis fraternitatis tuae litteris, coepiscoporum quoque tuorum, nec non et clericorum flebilibus auditis querelis, sensibiliter intelleximus quam maximis cladibus et aerumnis, praeter solitum, Remensis gloriosissima opprimatur Ecclesia, quantoque tua religiosa dilectio immerito versetur [f. vexetur] incommodo. Quapropter vera affecti compassione, tum ex loci cui immeriti praesidemus, sollicita consideratione, tum etiam ex tuae prudentiae necessitudine, quam pio diligimus sinceri cordis amore, gravi gemitu detrimento tuae condolemus Ecclesiae, nec non fastidio tuo, charissime, procul dubio compatimur [Col. 1318B] praecipue. Auxilii quoque dexteram, quam a nostra tantopere postulare studuisti apostolica sede, integro affectu prompti sumus, pro viribus nostris proque temporis qualitate, necessitati tuae benigne impendere atque apostolicae auctoritatis clypeum omnibus Remensis Ecclesiae adversariis libenter opponere. Sed praenuntii tui festinatione, qui se asserebat collegas nullo modo posse relinquere, tuae causae habiles, utpote in momento temporum, minime tunc, absentibus etiam nostris fratribus cardinalibus, reperire valuimus consilium. Ipsi autem post paululum, tuae legationis communicata supplicatione, et aptum consilium invenire et inventum una cum legato, quem a latere nostro poposcisti, auxiliante Deo, quam citius poterimus, curabimus [Col. 1318C] partibus vestris dirigere. Interim vero hanc nostram responsionem suffraganeis tuis episcopis, qui similiter nostrum per litteras imploraverunt suffragium suae matri Ecclesiae Remensi, intimare ne negligas, apostolicae sedis, nisi morte fuerimus praeventi, certissime praestolando legatum.



XXXIX. Alexandri II epistola ad Gervasium Remensem archiepiscopum.---Monet iterum ut duorum clericorum Remensium causam terminet. (Anno 1061-67.)
[MANSI, Concil. XIX, 9.]

ALEXANDER episcopus, servus servorum Dei, GERVASIO venerabili confratri Remorum archiepiscopo, salutem et apostolicam benedictionem.

[Col. 1318D] Miramur diligentiam tuam, dilectissime frater, auctoritatem nostram ita parvipendere ut ea quae crebris orationibus nostris digne admoneris atque rogaris minime videaris perficere. Si enim aliquis in tui auxilii favore confisus, a partibus nostris ad te veniendi fastidium arriperet et in confidentia sua deceptus nihil proficeret, credimus quod charitas tua non parum doleret. Ut enim de patientia nostra interim taceamus, qua fiducia beatissimum Petrum, coelestis regni clavigerum, in tuis petitionibus vales invitare cum jam per biennium ii qui ejus patrocinium longis itineribus gravibusque laboribus petierunt fere nihil, nobis vice sua instantibus, adhuc potuerunt impetrare? Cum enim in hac petra, in [Col. 1319A] qua Christi Ecclesia aedificata est, singulare sit refugium tribulantibus constitutum, ut qui ad eam confugiunt semper soleant invenire solatium, hujuscemodi tempore nostro evacuari Romanae Ecclesiae privilegium dissimulando ferre non possumus. Quapropter fraternitatem tuam his nostris affatibus diligenter admonemus, atque admonentes praecipipimus ut ita te nunc in causa Manasse et Amalrici Ecclesiae tuae clericorum pium reddas, ita benignum exhibeas quo ulterius aures nostrae inde querelam non audiant, quatenus sicut in uno coepisti restaurationem, ita justa exsecutione perficias in utroque, quia non incipientibus, sed perseverantibus promittitur praemium. Si autem in hac re verba nostra tibi levia fuerint, amicitia inter nos durare non [Col. 1319B] poterit



XL. Alexandri II epistola ad Gervasium Remensem archiepiscopum.---Hortatur ut in causa abbatissae e Laudunensi monasterio injuste ejectae cognoscenda, Elinando Laudunensi episcopo, juxta tenorem commissionis apostolicae, consilio assistat. (Anno 1061-67.)
[MANSI, Concil. XIX, 955.]

ALEXANDER episcopus, servus servorum Dei, charissimo fratri GERVASIO Remensi archiepiscopo, salutem et apostolicam benedictionem.

Proclamatio delata est sanctae apostolicae sedi, quod abbatissa Laudunensis, monasterii scilicet [Col. 1319C] Sancti Joannis, sine canonica audientia et judicio episcopi sui a regimine suo ejiciatur. Quod nimirum quia canonicis institutionibus omnino videtur esse contrarium, admonuimus confratrem nostrum Elinandum Laudunensem episcopum ut hanc causam diligenter discutiat atque canonice definiat; ita tamen, ut eadem abbatissa, priusquam discussio fiat, regimini suo, sicut sacri canones praecipiunt, restituatur. Invitamus igitur fraternitatem tuam, ut manum adjutorii tui ad haec exsequenda sibi tribuat, et, ut hoc negotium juxta tenorem litterarum nostrarum quas tibi misimus, determinetur, te adjutorem et cooperatorem adhibeas. Quod quidem sollicitudinis studium, etiamsi apostolatus nostri litteris praemonitus non esses, oporteret tamen devotionem [Col. 1319D] tuam impendere, ipsumque Laudunensem episcopum, quia parochianus tuus est, ad hoc peragendum incitare. Non dubitet igitur prudentia tua hunc laborem arripere seque pro domo Israel murum opponere. Et quia officii tui est pacem diligere, sicut jam te saepius admonuimus, iterum admonemus ut pacem cum charissimo nostro duce Godefrido studeas componere. Periculosum est enim Ecclesiam tuam tanto discrimine fatigari ei nobis importabile tot accusationibus pulsari.



XLI. Alexandri II epistola ad Gervasium Remensem et ad Senonensem, archiepiscopos, eorumque suffraganeos.---Causam divortii inter Radulfum comitem ejusque uxorem, utrique dijudicandam committit. (Anno 1061-67.)
[MANSI, Concil. XIX, 959.]
[Col. 1319D]

[Col. 1320A] ALEXANDER episcopus, servus servorum Dei, charissimo fratri GERVASIO Remensi archiepiscopo omnibusque suffraganeis suis, necnon Senonensi archiepiscopo suisque suffraganeis, salutem et apostolicam benedictionem.

Mulier ista, praesentium litterarum portatrix, apostolorum limina adiens, conquesta est quod ei comes Radulphus omnia bona sua abstulerit, eaque dimissa, crimine fornicationis fallaciter objecto, alteram ducere velit; quod quam sit divinis et humanis legibus contrarium fraternitas vestra perpendat. [Col. 1320B] Quapropter studeat religio vestra ipsum convenire; et si causa talis est ut ista asserit, redditis propriis bonis, ut ipsa ab eodem recipiatur satagite. Quod si ipse rationi acquiescere recusaverit, vos super eum canonicum deliberate judicium quod nos, sequentes sanctorum Patrum auctoritatem ubi sententiam vestram audierimus, confirmabimus



XLII. Alexandri II epistola ad Gervasium archiepiscopum Remensem.---Ut corpus sancti Menni, ab ecclesia sua indebite per Catalaunensium episcopum translatum, ad propriam ecclesiam comminatione censurarum ecclesiasticarum referatur. (Anno 1061-67.)
[MANSI, Concil. XIX, 960.]

[Col. 1320C] ALEXANDER episcopus, servus servorum Dei, GERVASIO Remensi episcopo, confratri dilectissimo, salutem et apostolicam benedictionem.

Quoniam ad universalem sedem, cui divina providentia praesidemus, lacrymabilis et inaudita ecclesiae Sancti Menni querimonia est allata, sanctissimi scilicet ejus corporis absentia desolata, domibus quoque et caeteris omnibus bonis impie et sine more denudata, lacrymas nos et Romanam fundere cogit Ecclesiam. Unde fraternitati tuae rogando curavimus mandare ut corpus sanctissimi viri, ab episcopo Catalaunensium a propria sede deportatum et, quod lacrymabilius est, cruentis armatorum militum manibus, velut in partem praedae, discissum, ad propria redire remota omni excusationis simulatione facias. [Col. 1320D] Eversionem quoque domorum et direptionem caeterorum bonorum, sicut justum est et officium magisterii tui decet, ut emendare compellas ex parte beatorum apostolorum Petri et Pauli praecipiendo mandamus. Quod si sententiae nostrae, imo tuae justae deliberationi, parere noluerit, virga magistratus tui, ex auctoritate sancti Petri, ardentissime feriatur.



XLIII. De episcopis duobus depositis. (Fragmentum.---Anno 1062-1067.
[MANSI, Concil. XIX, 978.)

Ernolfus Santonensis, in Francia, et Landus Nucerinus, in Italia, episcopi, multis certisque criminibus [Col. 1321A] accusati, alter, quod ecclesiarum ecclesiasticorum ordinum consecrationem Simoniace et interveniente pecunia fecerit; alter, quod officium ab apostolico sibi interdictum praesumpserit, convicti, sunt synodali judicio depositi.



XLIV. Alexandri II epistola ad Gervasium Remensem archiepiscopum.---Blandinensis et alterius coenobii invasores, nisi rationi acquiescant, excommunicari jubet. (Anno 1064-67.)
[MANSI Concil. XIX, 953.]

ALEXANDER episcopus, servus servorum Dei, GERVASIO Remensi archiepiscopo, salutem et apostolicam benedictionem.

Licet Carnotensium causam, contra praeceptum [Col. 1321B] sanctae apostolicae sedis et pristinae rectitudinis tuae zelum, reprehensibiliter neglexisse proberis, tamen, quia messis multa et operarii pauci, ad definienda ecclesiastica negotia quae nobis deferuntur prudentiam tuam nobis cooperatricem esse exposcimus. Praesentium itaque portitoris lacrymabiles querimonias audientes, compassionem, ut oportuit, exhibuimus. Deploravit enim se honore propriae abbatiae, altero Simoniace subrogato, privatum, seque nullam inde justitiam consequi potuisse. Litteras etiam Blandinensis coenobii nobis attulit quod quidam Everelmus monasterium illud Simoniace invaserit, ipsiusque bona ejectis monachis ad nihilum redegerit, vitamque suam adulteriis variisque criminibus, [Col. 1321C] ultra humanam consuetudinem, polluerit. Admonemus itaque charitatem tuam ut utrumque invasorem convenias, et, si res ita est, hanc praesumptionem in partibus illis ulterius locis venerabilibus obesse non permittas. Quod si praefati invasores canonicae rationi acquiescere contempserint, et quibus debentur ipsa monasteria dimittere noluerint, nostra eos apostolica auctoritate studeas cum omnibus fautoribus suis excommunicare.



XLV. Alexandri II epistola ad Gervasium Remensem archiepiscopum.---Cur monasterium Corbeiense ab episcopo exemerit. (Anno 1064-67.)
[MANSI Concil. XIX, 957.]

ALEXANDER episcopus, servus servorum Dei, fratri [Col. 1321D] GERVASIO, salutem et apostolicam benedictionem.

Privilegia coenobii Corbeiensis, ab antecessoribus nostris instituta antiquitus, noverit nos tua dilectio confirmasse et, ut in perpetuum rata sint, auctoritate sanctorum Petri et Pauli roborasse. Quod nostrae sanctionis edictum te quoque observare volumus et per omnia observari facias pia sollicitudine commonemus. Miramur autem tuae prudentiae videri praedicta privilegia dissentiri ecclesiastico canoni, cum constet apud te alias esse leges Ecclesiarum quae sunt generales, et alias esse eas quae specialiter, in privilegiis, quibusdam praerogantur Ecclesiis ad immunitatem, ne quorumlibet importunitate patiantur inquietudines. Causam vero, quae [Col. 1322A] summa et principalis erat inter episcopum et abbatem, canonice in concilio discussam scias nos penitus terminasse, eumdemque episcopum nobis et sanctae Romanae et apostolicae sedi, cui Deo auctore praesidemus, coram fratribus et coepiscopis nostris satisfecisse in synodo, ipsumque pro inobedientia sua suspensum fuisse ab officio. Caetera autem, de quibus abbas conqueritur, mandamus fraternitati tuae ut audias, et, secundum quod tibi justum videbitur, definias. Chrisma vero et ordinationes si episcopus spiritu superbiae inflatus dare noluerit, nostra licentia praefato monasterio concedas et in omnibus negotiis auxilium tuae protectionis exhibeas.



XLVI. Alexandri II epistola ad Gervasium Remensem archiepiscopum.---Monet ut controversiam quae est inter clericos citra affectum componat. Significat comitibus esse scriptum, ut Ecclesiae laesae satisfaciant, vel ad synodum futuram Romae compareant. (Anno 1067.)
[MANSI Concil. XIX, 953.]
[Col. 1322B]

ALEXANDER episcopus, servus servorum Dei, GERVASIO Remensi archiepiscopo, fratri charissimo, salutem et apostolicam benedictionem.

Si sacerdotale quod administramus officium mentis integritate pensemus, sic nos cum filiis nostris individuae charitatis debet unire concordia ut, sicut patres in nomine, ita affectu probemur in opere. Ideoque desideramus ut quos diversitas voluntatis ab alterutra dilectione facit esse divisos, eos ad [Col. 1322C] concordiam redeuntes charitas faciat esse in gratia unitos. Litteras itaque sanctitatis vestrae suscipientes solita diligentia relegimus; in quibus continebatur controversia quae inter vos et clericos vestros M. et A. (Manassem et Amalricum) vertitur; et damna, quae M. et R. comites, Ecclesiae vestrae atque canonicis inferunt. Unde ipse professus es te ante legatos nostros aut satisfaciendo corrigere, aut plenissime purgare. Quapropter dilectionem tuam intente hortamur ut ante legatos nostros P. sanctae Romanae Ecclesiae bibliothecarium, atque V. cardinalem presbyterum, si ipsi adesse potuerint, congregatis suffraganeis tuis, admisso etiam Laudunensi, cui instans negotium commiseramus, episcopo, ita aequitatis [Col. 1322D] lance terminetur ut neutra pars de injustitia amplius causetur. Illi tamen, quia ad beatissimi Petri sacratissimum corpus venerunt, in quo totius Christianitatis est singulare refugium, sibi sentiant adesse praesidium quo per nos non videamini moti ad iracundiam, quia si proximorum necessitatibus benigna mente compatimur, nostris procul dubio petitionibus clementem Dominum reperimus. Ita ergo, frater beatissime, stude quatenus, dum ad synodum, ad quam pro adjutorio sanctae Ecclesiae invitatus es, Deo auxiliante, veneris, de his expeditus, solummodo ad ecclesiastici negotii vaces concilium, et sanctae tuae universali matri Ecclesiae. ut prudentissimus consiliator et fortissimus propugnator, contra hostes suos ultionis atque defensionis impendas [Col. 1323A] auxilium. Comitibus autem illis, qui Ecclesiae tuae, adversantur iterum scripsimus, ut aut ante legatos nostros mala quae Ecclesiae tuae intulerunt satisfacientes digne emendando corrigant, aut ad praefatam synodum omni posthabita occasione ad respondendum de objectis veniant. Ubi si rebelles fuerint, quod justum visum fuerit decernemus, et officium nostrum adimplere non omittemus. Praefatos autem legatos vestrae benignitati iterum commendamus; quos tamen a fraternitate tua honeste tractari non dubitamus.



XLVII. Alexandri II epistola ad Petrum Antibarensem episcopum. (Anno 1067.)
[BARON. Annal. ad ann. 1062, tom. XI, pag. 344.]
[Col. 1323B]

ALEXANDER, servus servorum Dei, PETRO venerabili archiepiscopo Diocliensis atque Antibarensis Ecclesiae, salutem perpetuam in Christo.

Si pastores ovium sole geluque pro gregis sui custodia die ac nocte intenti sunt, et, ne qua ex eis aut errando pereat aut ferinis laniata morsibus deficiat, oculis semper vigilantibus circumspectat, quanto sudore quantaque cura debemus esse pervigiles nos qui pastores animarum esse dicimur? Attendamus igitur ut susceptum officium exhibere erga custodiam Dominicarum ovium non cessemus, ne in die divini examinis pro desidia nostra ante summum Pastorem negligentiae nos reatus excruciet, unde modo honoris reverentia inter caeteros sublimiores judicamur. Igitur, dilectissime frater, petitionibus [Col. 1323C] tuis justis annuentes, apostolica auctoritate decernimus ut per hujus privilegii nostri paginam sic sanctissimam Diocliensem ecclesiam cum omnibus pertinentiis, Antibarensem ecclesiam cum omnibus suis pertinentiis, Eiaterensem ecclesiam cum omnibus suis pertinentiis, Palechiensem ecclesiam cum omnibus suis pertinentiis, Suatinensem ecclesiam cum omnibus suis pertinentiis, Scodriensem ecclesiam cum omnibus suis pertinentiis, Dinnastinensem ecclesiam cum omnibus suis pertinentiis, Polatinensem ecclesiam cum omnibus suis pertinentiis, Serbiensem ecclesiam cum suis pertinentiis, Boloniensem ecclesiam cum suis pertinentiis, Tibuniensem ecclesiam cum suis pertinentiis, monasteria quoque, tam Latinorum quam Graecorum, sive Slavorum [Col. 1323D] cures, ut scias et haec omnia unam Ecclesiam esse teque omnibus praedictis locis episcopali regimine praeesse.

Pallium autem fraternitati tuae ex more ad missarum solemnia celebranda, sicut antecessoribus tuis concessum est, concedimus, videlicet in natali Domini, Epiphania, coena Domini, Pascha, Ascensione, Pentecoste; sic natali sancti Joannis Baptistae, natali apostolorum Petri et Pauli, et quatuor festivitatibus sanctae Mariae, scilicet Nativitate, Annuntiatione, Purificatione, Assumptione, et duobus festis [Col. 1324A] sancti Angeli, sic pro natalitiis quoque duodecim apostolorum, natali sancti Gregorii, et sanctorum Sergii et Bacchi, et festivitate Omnium Sanctorum, atque natali tuo, et quoties ordinationem vel consecrationem ecclesiarum celebramus. Hortamur itaque charitatem tuam, ut mores vitae tuae tanto honori conveniant quatenus, auctore Deo, exemplis verbisque possis esse conspicuus. Vita igitur tua filiis tuis sit regula, ut si quae fortitudo in illis deprehenditur, in ea dirigatur. Cor ergo tuum neque prospera, quae corporaliter hic blandiuntur, extollant, neque adversa adjiciant; sed quidquid illud fuerit, virtutis puritate devincat.

Nullum apud te locum ira, odium, nullum furor indiscretus inveniat. Sacrae benedictionis tuae, justique [Col. 1324B] judicii opus nulla venalitatis interventio commaculet. Sit in te et boni pastoris dulcedo, sit et judicis severa districtio, unum scilicet quod innocenter viventes foveat, aliud quod inquietos a pravitate compescat. Misericordem te, prout . . . patiatur, pauperibus exhibe, oppressis defensio tua subveniat, opprimentibus modesta ratio contradicat. Nullius faciem contra justitiam accipias. Nullum quaerentem justa despicias, custodia in te aequitatis extollat, ut nec dives potentia sua aliquid apud vos extra viam suadeat rationis ardore, nec pauperum de se sua faciat humilitas desperare, quatenus, Deo miserante, talis possis existere qualem sacra lectio praecipit, dicens: Oportet episcopum irreprehensibilem esse. Sed his omnibus uti salubriter poteris si charitatem [Col. 1324C] magistram habueris, quam qui secutus fuerit, a recto aliquando tramite non recedit. Ecce, frater charissime, inter multa alia ista sunt sacerdotii, ista sunt pallii ornamenta, quae si studiose observaveris, quod foris accepisse ostenderis intus habebis. Crux etiam ante te, sicut ante praedecessores tuos per Dalmatiam et Slavoniam, ubique geratur. Archiepiscopatum quoque Ecclesiae tuae, juxta formam sanctorum praedecessorum nostrorum, a quorum auctoritate non debes aberrare, concedimus et confirmamus. Sancta Trinitas gratia suae protectionis fraternitatem tuam circumdet atque in timoris sui vos viam dirigat, ut post hujus vitae amaritudinem ad aeternam possis simul dulcedinem pervenire.

Bene valete.

[Col. 1324D] Subjacet his sigillum, nempe circulus quadrifidus in formam crucis cum nomine ejusdem pontificis Alexandri papae II, circumcirca ejusmodi habens inscriptionem.


+ EXALTAVIT ME DEUS IN VIRTUTE BRACHII SUI.

Post sigillum ista subjicitur subscriptio post notam temporis:

Pontificatus domini Alexandri II, papae II, indictione XII.

Datum Romae XV Kal. April.

Manus Petri cancellarii, vicedomini Annonis Coloniensis archiepiscopi, anno sexto [(1) 1Kb] .



XLVIII. Alexandri papae II privilegium pro ecclesia S. Petri Insulensi. (Anno 1067.)
[BUZELINI, Gallo-Flandria, parte I, lib. II, p. 310.]
[Col. 1325A]

ALEXANDER episcopus, servus servorum Dei, BALDUINO illustrissimo Flandrensis comitis, salutem et apostolicam benedictionem.

Quia ex auctoritate apostolicae sedis, cui, licet indigni, Deo auctore, praesidemus, nobis imminet ut cujuscunque justis petitionibus merito debeamus annuere, petita vero postmodum firmissimis apostolicae auctoritatis roborationibus confirmare; quod ab apostolatu nostro suppliciter satagis petere, charitatis etiam tuae respectu inclinati liberalissime non [Col. 1325B] dedignamur concedere. Unde haec omnia illa quae a Balduino Noviomensis Ecclesiae episcopo Islensi ecclesiae, quam ipse in honore beati Petri apostolorum principis a fundamento construxisti, religionis respectu remissa, sive concessa sunt, ut, in ejus litteris ab eo nobis missis continetur, apostolica auctoritate confirmamus, per hujus nostrae conscriptionis paginam inviolabiliter corroboramus, ita ut nec praefatus episcopus, nec aliquis suorum successorum, non etiam tu ipse, vel aliquis tuorum posterorum, nec ulla alicujus conditionis magna vel parva persona praelibatae ecclesiae de his quae modo sibi sunt a te, vel ab aliis concessa, seu in posterum concedenda, aliquam temerario praesumat ausu inferre molestiam, aut quamcunque injuriam. [Col. 1325C] Si vero, quod absit! contra hujus nostrae institutionis praeceptum, aliquis vir tentaverit, et loco illo suarum rerum invasionem, alienationem, seu oppressionem inferre molitus fuerit, apostolica consideratione addentes praecipimus ut illi quibus injuria illata fuerit liberum habeant locum apostolicae sedis appellandi refugium. Quisquis igitur hujus nostrae institutionis temerarius violator fuerit, beatorum apostolorum Petri et Pauli, nisi per dignos poenitentiae fructus resipuerit, gratiam amittat. Qui vero devotus observator exstiterit, Christo duce, et beato Petro intercedente, antiquae promissionis et novae redemptionis patriam sine fine possideat.

Datum Romae jussione praefati domni papae Alexandri II, per manum Rembaldi subdiaconi anno Dominicae [Col. 1325D] Incarnationis 1066, VI Idus Aprilis, indictione quinta, anno pontificatus Alexandri papae sexto.



XLIX. Alexandri papae II bulla pro monasterio Casinensi. (Anno 1067.)
[TOSTI, Storia della badia Casin., tom. I, pag. 422.]

ALEXANDER episcopus, servus servorum Dei, DESIDERIO dilecto filio, abbati venerabilis coenobii almi Patris Benedicti, quod nuncupatur Mons Cassinus, cunctisque successoribus ejus illic regulariter ad regimen provehendis in perpetuum.

Pastoralis sollicitudinis nostrae bonum si debet prospicere et proficere omnibus etiam extraneis [Col. 1326A] et longinquis, multo magis domesticis et propinquis. Ipsis quippe secundo gradu post Deum admovenda est invisibilis charitas, ut per eos, velut quaedam visibilis flamma, gradatim ad remotiores quosque discurrat. Piis ergo locis et divina religione venerabilibus debitae consolationis et defensionis porrecturi manus, illum caeteris praeferendum non ambigimus quem monasticae normae constat esse principale gymnasium et sanctae Romanae et apostolicae sedi contiguum, quem cives Romani, Patres videlicet eximii, Benedictus, Maurus et Placidus cum nonnullis aliis fundarunt, quemque a gentibus destructum Romani pontifices nihilominus sua auctoritate restruxerunt, et privilegiis apostolicae sedis merito caeteris coenobiis praetulerunt atque contra [Col. 1326B] quorumlibet suspectas injurias efficaciter munierunt. Quorum nos sacrae auctoritatis sicut tempore et loco succedimus, sic eorum exemplo, ut oportet, innitimur, et per hujus nostrae decretalis paginae tenorem tibi, dilectissime fili abba Desideri, concedimus, secundum privilegia antecessorum nostrorum atque consuetudinem monimentorum almi Patris Benedicti, situm monte Castro Cassino, cunctamque ipsius monasterii abbatiam in integro cum cellis suis, castellis, praediis, et omni sua pertinentia ex hac nostra auctoritate confirmamus, tam in finibus Beneventanorum, Apulorum et Calabrorum, quam etiam in finibus Marsorum et in marchiis, sive ubicunque longe et prope hactenus jure sibi pertinet aliquid, sive [Col. 1326C] quidquid deinceps ubivis juste acquisierit.

Ad haec justitiam vel aliquod debitum, quod officiales nostri sacri palatii exigent a navibus ad Romanum portum applicantibus, vestri coenobii navi peculiarii gratanter relaxamus. Usum quoque sandaliorum et dalmaticae, quamvis jure cardinalatus tui ab apostolica sede perceperis, a nobis tamen tibi et loco deinceps, in principalibus tantum festis, ad honorificentiam tam venerabilis coenobii et ob dilectionem tuam, concedimus. Praeterea corroboramus tibi tuisque successoribus, in omni conventu episcoporum et principum superiorem omnibus abbatibus sedere, et in conciliis et judiciis priorem sui ordinis hominibus sententiam, [Col. 1326D] pro tanti loci qui primum et summum monasticae legislatorem vivum et mortuum retinere promeruit, quique ipsius legislationem scripto, verbo et exemplo coenobiale propositum appetendo in toto mundo sole clarius vibravit [(1*) 1Kb] . Defuncto autem abbate, ex seipsa congregatio secundum sanius consilium sapientum et seniorum fratrum sibi abbatem eligat, et apostolicae sedis pontifici firmandum et consecrandum exhibeat; nec aliter ibi abbas constituatur, aut aliunde illuc intromittatur, nisi forte ex se aliquem tanto regimini idoneum non habuerit, et ob id saniori consilio extraneum sibi elegerit. Porro praeter summum apostolicae sedis praesulem, cujuslibet ecclesiae episcopum vel sacerdotem, [Col. 1327A] in praefato monasterio vel in cellis ipsius, ditionem quamlibet sibi praesumere hac nostra interdicimus auctoritate, ita ut nisi ab abbate fuerit invitatus, nec missarum inibi audeat solemnia celebrare. Contra quam auctoritatem quia Hildebrandus Capuanus archiepiscopus submurmurare praesumpsit, coram nobis in ecclesia Domini Salvatoris Lateranensis, videlicet patriarchio, synodum celebrantibus privilegiis apostolicae sedis, convictus, se peccasse confessus est. Unde tam sibi quam suis successoribus apostolica auctoritate sub districti anathematis vinculo interdicimus ut nullam ulterius inde audeant assumere quaestionem, vel contra praefatum venerabilem locum litem promovere, sed remota et propulsata qualibet oppressione ecclesiasticarum vel saecularium personarum, sicut hactenus mansit a praesenti quinta indictione, hoc nostro privilegio in perpetuum quietus et liber ad servitium et gloriam Dei maneat, sub defensione et jure sanctae Romanae et apostolicae sedis cum suis omnibus.

Ex quibus summatim et generaliter omnibus haec nominatim et specialiter tantum istic digessimus: in primis, monasterium Domini Salvatoris positum ad pedem ipsius montis, atque monasterium sanctae Dei Genitricis et Virginis Mariae qui vocatur Plumbarolo, seu et castellum Sancti Petri ad pedem ipsius montis, quod ab antiquis dictum est Castrum Cassinum; nec non et castellum Sancti Angeli, castellum qui vocatur Pinjatari, castellum Sancti [Col. 1327C] Giorgii et Sancti Apollinaris, Sancti Ambrosii et Sancti Andreae, et castellum qui vocatur Vallis Frigida, castellum qui dicitur Bantra, et Sancti Petri Inflia, et Sancti Victoris Torocolum, et Cervarum, et Sanctae Heliae, et Vallis Rotunda Rocca de Bantra, cum omnibus suis pertinentiis, castellum qui dicitur Saraceniscus, et Sancti Stephani, et castellum qui dicitur Serame, et castellum qui vocatur Fratte, quos commutastis a Riccardo principe, et castellum qui vocatur Mortula, cum ipsa curta quae vocatur Casa Fortini, et monasterium Sancti Salvatoris qui vocatur Cueuruzzu, cum omnibus suis pertinentiis; in comitatu Aquinense cellam Sancti Gregorii, Sancti Mauricii, et Sancti Nicolai in Pica S. Angeline cannuccio, Sanctae [Col. 1327D] Mariae, in Verule, et Sancti Petri in Ateleto; in lucca cellam Sancti Georgii, prope posterulam Giurigalam, cellam Sanctae Scholasticae in Cajeta, Sancti Stephani in Serracina, Sanctae Luciae, S. Petri in curili, S. Sylvestri et Sanctae Luciae in Arpino, Sancti Benedicti in colle Insula, S. Germani in Sura, curtem S. Urbani in Comino, cellam S. Pauli ibidem, S Nazari, et S. Valentini, ac S. Salvatoris, cellam S. Benedicti in Benafro, et S. Nazarii, et Sanctae Mariae in Sale, curtem S. Benedicti Minoris ibidem, cellam in loco qui vocatur Cesoma, cellam S. Benedicti in Suessa, necnon et S. Benedicti in Capua, cum ipso Gualdo ligure et cum omnibus suis pertinentiis, cellam [Col. 1328A] S. Joannis ancillarum Dei in eadem civitate; in Tusculanis cellam Sanctae Agathae, et monasterium ibidem, qui vocatur Jerusalem; in Calvo cellam Sanctae Mariae, S. Mariae in Cinola, S. Adjutoris in Alifas, Sanctae Caeciliae in Neapolim, ecclesiam Sanctae Crucis in Amalfi, cellam S. Benedicti in Salerno, et cellam S. Laurentii ibidem, et Sanctae Sophiae infra civitatem Beneventanam, S. Benedicti in Ascuto, Sancti Benedicti in Trani, et S. Benedicti in Bavi, Sanctae Mariae ancillarum Dei in civitate Cosensia, cellam S. Benedicti in Pittinara, Sanctae Mariae Banze. Sancti Benedicti in marino, cellam S. Eustasii, quem sancto Benedicto obtulit Adelferius Pantasia; Sanctae Mariae in Barretano, S. Mariae in cannete juxta fluvium Trinium, S. Benedicti in ripa versa cum omnibus suis pertinentiis, nec non et castellum qui vocatur Lastinianus, et alia tria castella. Quae duo Trasmundus comes filius Attonis beato Benedicto obtulit, in monte Casino legali donatione, et chartarum monumentis contulit. Tertium autem castellum Frisam, quod praefati Trasmundi . . . . pro anima sua, consentiente viro suo, S. Benedicto obtulit, Sancta Turta ibidem, cellam Sancti Focati in Alanino, S. Giorgii in Termule, cellam S. Liberatoris in marchia cum omnibus suis pertinentiis, S. Salvatoris in Tabe, Sanctae Scholasticae in Piune, S. Martini in Salino, S. Nicolai in Apruzo, S. Angeli in Morano cum omnibus cellis suis, sanctorum septem fratrum, S. Laurentii, et S. Benedicti in Trunto, S. Apollinaris in Firmo, S. Benedicti in [Col. 1328C] Tisino, et Sanctae Mariae in Arbosia, cellam S. Benedicti in Marsi, et sanctorum Cosmae et Damiani, et Sanctae Mariae in cellis, S. Benedicti in Pomperano, et S. Petri in Morino, cellam S. Angeli, in valle regia, cum castellis, et omnibus suis pertinentiis.

His igitur et omnibus quae praefato coenobio juste pertinent nunc, et quae in futuro juste pertinebunt, sub tutela et Romana libertate hoc privilegio perpetualiter ad temporalem servorum Dei, praesentium scilicet atque futurorum, quietem, statutis atque firmatis, apostolica censura, sub interpositione districti anathematis et divini contestatione judicii interminamus omnibus, tam praesentibus quam futuris, cujuscunque officii, seu quaelibet parva aut [Col. 1328D] magna persona, quibuscunque rebus vel personis praefato monasterio juste pertinentibus aliquam violentiam inferat, aut calumniosus existat vel incumbat. Insuper quia . . . secundum praeceptum regulae almi Patris Benedicti, aestivis et hiemalibus temporibus praefixus est, auctoritate apostolica concedimus ut liceat fratribus signum pulsare in omnibus cellis ejusdem monasterii, tam ad diurnas quam ad nocturnas horas, quandocunque voluerint. Liceat quoque ipsius monasterii et cellarum ejus fratribus clericum cujuscunque ordinis, de quocunque episcopatu fuerit, secundum traditionem sanctorum Patrum suscipere eum in rebus suis ad conversandum, et monachicum habitum suscipiendum [Col. 1329A] absque interdictione quorumlibet episcoporum, et liceat eisdem subjectos monasteriis eorum judicare, tam monachos quam et sanctimoniales feminas, absque prohibitione et contradictione cujuslibet saecularis potestatis, seu ecclesiasticae. Ad haec liceat vobis sacrum chrisma et ecclesiasticos ordines, et altarium consecrationes ab episcopo quolibet canonice promoto accipere, et christianissimum (sic) in ecclesiis vestris agere per clericos vestros, et hymnum angelicum per dies Dominicos et festivitates ad missarum solemnia rite decantare, et nullus episcopus praesumat in jamdicto monasterio, vel in ecclesiis sibi subjectis sacerdotem excommunicare, vel ad synodum provocare, aut abbates et monachos earumdem ecclesiarum.

[Col. 1329B] Porro cupientes consulere monasticae religioni, quae peccatis exigentibus passim depravatur, te, tantummodo diebus vitae tuae, vicarium nobis ad correctionem omnium monasteriorum, et monachorum, seu monacharum ab ipso fluvio Piscaria sicut influit in mare, scilicet per totam Campaniam, principatum quoque et Apuliam atque Calabriam assumere decrevimus, ita ut capitulum in eis habeas, et vice nostra indisciplinatos cum adjutorio episcoporum, ad quos monasteria ipsa pertinent, corrigas, et quae sunt emendanda, si potueris, secundum Deum emendes, aut apostolicae sedis pontifici renunties, ad perpetuam animae nostrae mercedem, et monasticae religionis emendationem et conservationem. Pariter quoque honorificentiam et gratiam . . . . . . . . . . . . . . . . . per [Col. 1329C] te religiosum et prudentissimum illius successorem. Si quis vero, quod non optamus, hujus nostri privilegii decretalem paginam temerario ausu in aliquo infringere tentaverit, aeternae maledictionis innodatum vinculis se noverit, et perpetua supplicia luiturum cum diabolo et angelis ejus, nisi forte prius resipiscens satisfecerit. At qui pietatis intuitu ipsius privilegii devotus observator exstiterit, interventu almi Patris Benedicti, perfectorumque sequacium sociorum ejus sempiternae benedictioni particeps, et paradisi beatus possessor efficiatur.

Scriptum per manus Octaviani, scriniarii et notarii sacri palatii. EXALTAVIT ME DEUS IN VIRTUTE BRACHII SUI. MAGNUS DOMINUS NOSTER, ET MAGNA VIRTUS EJUS.

[Col. 1329D] Bene valete. Ego Bonifacius Albanensis episcopus subscripsi. Ego Petrus peccator Ostiensis episc. SS. Ego Ildeprandus sanctae Romanae Ecclesiae qualicunque archidiaconus SS. Ego Hubaldus Sabinensis episcop. SS. Stephanus vocatus cardinalis SS. Ego Joannes qui et minutus cardinalis de titulo Sanctae Mariae trans Tiberim SS. Ego Leopertus Praenestinus episc. subscripsi.

Datum Laterani sexto Idus maii per manum Petri S. Rom. Ecclesiae subdiaconi, atque vice domni Annonis Coloniensis archiepiscopi bibliothecarii, anno sexto pontificatus domni Alexandri papae secundi; ab Incarnatione vero Domini millesimo sexagesimo septimo, indictione V.



L. Alexander II Parthenonem S. Petri Florentinum confirmat. (Anno 1067.)
[UGHELLI, Italia sacra, III, 76.]
[Col. 1330A]

ALEXANDER episcopus, servus servorum Dei, charissimo fratri PETRO Florentino episcopo, suisque successoribu

Pia postulatio voluntatis affectu debet prosequente compleri, quatenus et devotius et sincerius laudabiliter innotescat, et utilitas postulata vires indubitanter assumat. Et quia fraternitas tua insinuavit sanctae apostolicae sedi se, ad communem sanctimonialium usum, in ecclesia Sancti Petri, sita in suburbio Florentinae civitatis, monasterium constituisse, [Col. 1330B] et praediorum tam a te quam etiam a quadam religiosa femina, nomine Gisla, nonnulla beneficia eidem ecclesiae collata esse, non solum devotionis tuae studium laudamus, sed ordinationis tuae constitutionem, quam interim per donationis paginam eidem ecclesiae fecisti, auctoritatis apostolicae privilegio confirmamus atque in perpetuum ratum firmumque fore corroboramus, et jam praefatae ecclesiae, tum ea quae nunc juste tenet, quaeque a praenominata matrona collata sunt, quam quae ab eadem seu caeteris in futurum juste conferenda sunt fidelibus. Sub divini igitur judicis obtestatione statuimus ut neque rex, neque dux, marchio, comes, vicecomes, sed neque episcopus, aut aliqua praeditus dignitate, [Col. 1330C] postremo nulla magna parvaque persona sub cujuslibet causae et occasionis specie hujus nostrae apostolicae sanctionis decretum infringere, seu ea quae jam juste collata sunt, quaeque in futurum sunt juste conferenda, aliquo modo ac studio minuere vel auferre praesumat. Quod si aliquis temerario ausu hanc confirmationis nostrae paginam violare praesumpserit, et admonitus a te seu a successoribus tuis emendare contempserit, auctoritate beatorum apostolorum Petri et Pauli sciat se excommunicatum et poena centum librarum auri mulctandum; at vero qui observator exstiterit, repleatur abundantia apostolicae benedictionis.

Datum Laterani, XI Kal. Junii, per manum Petri, sanctae Romanae Ecclesiae subdiaconi et bibliothecarii, [Col. 1330D] anno sexto pontificatus, domini Alexandri papae secundi, ab Incarnatione vero Domini 1067, indict. V.



LI. Alexandri II privilegium pro monasterio SS. Dionysii, Rustici et Eleutherii Remensis. (Anno 1067.)
[MARLOT, Metropol. Rom. II, 142.]

ALEXANDER episcopus, servus servorum Dei, praeposito ecclesiae sanctorum martyrum Dionysii, Rustici et Eleutherii, Remis sitae, dilecto filio, suisque successoribus in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitantes [Col. 1331A] assumat. Proinde juxta petitionem confratris nostri Gervasii, venerabilis Remensis archiepiscopi, ecclesiae beatorum martyrum Dionysii, Rustici et Eleuterii, quae a praefato Gervasio archiepiscopo et aedificiis et munificentiis recuperata (cui in canonica congregatione sub regula beati Augustini praeesse dignosceris) hujusmodi privilegium praesenti auctoritatis nostrae decreto indulgemus, concedimus, atque firmamus, statuentes nullum regum, nullumque antistitum, nullum quacunque praeditum dignitate, vel quemquam alium de his quae eidem ecclesiae a praefato Gervasio archiepiscopo vel ab aliis fidelibus jam donata sunt et in futurum fuerint collata, sub cujuslibet causae, occasionisque specie minuere vel auferre, suis usibus applicare vel aliis piis causis [Col. 1331B] pro suae malitiae excusatione concedere, sed cuncta quae oblata sunt, vel offerri contigerit, tam a te quam ab eis qui in tuo officio locoque successerint, a tempore praesenti illibata et sine inquietudine aliqua possidere, eorum tamen usibus pro quorum sustentatione gubernationeque concessa sunt modis omnibus profutura.

Item constituimus ut, obeunte te, vel post te, aliquo ejusdem ecclesiae praeposito, non alius ibi quacunque obreptionis astutia ordinetur, nisi quem Remensis archiepiscopus cum omni assensu ejusdem ecclesiae canonicorum secundum Dei timorem elegerit ac providerit ordinandum. Hoc quoque capitulo praesenti subjungimus; ut locum avaritiae secludamus, nullus de regibus, nullus de sacerdotibus, [Col. 1331C] vel quicunque alius per se suppositamque personam, de ordinatione ejusdem praepositi vel quibuscunque causis ad ecclesiam ipsam pertinentibus, audeat in auro vel in alia qualibet commodi specie quidquam, neque idem praepositus ordinationis suae causa dare praesumat, ne hac occasione ea quae fidelibus piis locis offeruntur, aut jam oblata sunt, consumantur.

Et quoniam multae occasiones in deceptione religiosarum personarum a pravis hominibus exquiruntur, praepositum praedictae ecclesiae nullo modo privandum deponendumque esse censemus, nisi specialiter causa criminis exigente. Unde necesse est ut, si qua contra eum hujusmodi querela surrexerit, [Col. 1331D] non solus archiepiscopus Remensis causam examinet, sed, adhibitis sibi aliis episcopis suis, subtili hoc investigatione perquirat, quatenus, cunctis concorditer judicantibus, canonicae districtionis censura aut reum facere aut innocentem possit absolvere.

Quoties tamen praepositus praedictae ecclesiae episcoporum praejudicio se gravari praeviderit, apostolicam sedem liber appellet, vel cum pro hujusmodi praejudicio vel pro utilitate Ecclesiae suae ad Romanum pontificem venire voluerit, ei modis omnibus liceat. Haec ergo omnia, quae hujusmodi decreti praeceptive nostri pagina continet, tam tibi quam cunctis qui in eo in quo es ordine locoque successerint, vel eis quorum interesse poterint, in perpetuum servandum decernimus. Si quis vero regum, sacerdotum, [Col. 1332A] judicum ac saecularium personarum hanc nostrae constitutionis paginam agnoscens, contra eam venire tentaverit, potestatis, honorisque sui dignitate careat, reumque se divino judicio existere de perpetrata . . . . . cognoscat, et nisi ea quae ab illo male ablata sunt restituerit, vel digna poenitentia illicita deterserit, a sacratissimo corpore et sanguine Dei Redemptoris nostri Jesu Christi alienus fiat, atque in aeterno examine districtae ultioni subjaceat; cunctis autem eidem loco jura servantibus sit pax Domini nostri Jesu Christi quatenus et hic fructum bonae actionis recipiat, et apud districtum judicem praemia aeternae pacis inveniat. Scriptum per manus Octaviani, scrinii et notarii sanctae Romanae sedis apostolicae

[Col. 1332B] Datum Lugduni, Nonis Julii, pontificatus nostri anno quarto . . . . .



LII. Privilegium D. Alexandri papae II pro monasterio S. Nicasii Remensis. (Anno 1067.)
[VARIN, Archives adm. de la ville de Reims, tom. I, p. 213.]

ALEXANDER episcopus, servus servorum Dei, abbati monasterii Sancti Nicasii martyris, sive Beati Agricolae in Remensi territorio siti, dilecto filio suisque successoribus in perpetuum.

Pia postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter [Col. 1332C] assumat. Proinde juxta petitionem confratris nostri Gervasii venerabilis Remensis archiepiscopi, monasterio beati Nicasii . . . . sive Sancti Agricolae, quod olim a Jovino praefecto aedificatum, nunc autem a praedicto Gervasio est recuperatum, cui sub regula beati Benedicti praeesse dignosceris, hujusmodi privilegium praesenti auctoritatis nostrae decreto indulgemus, concedimus atque firmamus, statuentes nullum regum, nullum antistitum, nullum qualibet praeditum dignitate, vel quemque alium, de his quae eidem monasterio a praefato Gervasio archiepiscopo, vel ab aliis fidelibus jam donata sunt, vel in futurum a quibuslibet aliis de proprio jure fuerint collata, sub cujuslibet causa vel occasionis [Col. 1332D] specie, minuere vel auferre, sive suis usibus applicare vel aliis quasi piis causis pro suae avaritiae excusatione concedere; sed cuncta quae ibi oblata sunt, vel offerri contigerit tam a te quam ab eis qui in tuo officio locoque successerint, a praesenti tempore, illibata ac sine inquietudine aliqua possideri; eorum tamen usibus pro quorum substentatione gubernationeque concessa sunt, modis omnibus profutura. Item constituimus ut obeunte te et post te aliquo ejusdem monasterii abbate, non alius ibi quacunque obreptionis astutia ordinetur, nisi quem Remensis archiepiscopus, cum communi consensu ejusdem coenobii monachorum, secundum Dei timorem elegerit, aut praeviderit ordinandum. Hoc quoque capitulo praesenti subjungimus, ut locum avaritiae [Col. 1333A] recludamus, nullum de regibus, nullum de sacerdotibus, vel quemcunque alium per se, suppositamve personam, de ordinatione ejusdem abbatis, vel quibuscunque causis ad ecclesiam istam pertinentibus, aut de re in auro, vel in alia qualibet commodi specie quidquam accipere, neque eumdem abbatem ordinationis sine causa dare praesumere, ne in hac occasione ea quae a fidelibus piis locis offeruntur, aut jam oblata sunt, consumantur. Et cum multae occasiones in deceptione religiosarum personarum a pravis hominibus exquiruntur, abbatem praedicti monasterii nullo modo privandum deponendumque esse censemus, nisi specialiter causa criminis exigente. Unde necesse est ut si qua contra eum hujusmodi querela surrexerit, non solus archiepiscopus [Col. 1333B] Remensis causam examinet, sed adhibitis sibi aliis episcopis suis, subtili hoc investigatione perquirat, quatenus cunctis concorditer judicantibus, canonicae districtionis censura aut reum punire, aut innocentem possit absolvere. Quoties tamen praenominati monasterii abbas episcoporum praejudicio se gravari praeviderit, apostolicam sedem libere appellet; vel cum pro hujusmodi praejudicio, vel pro utilitate monasterii sui, ad Romanum pontificem venire voluerit, ei modis omnibus liceat. Haec igitur omnia quae hujus praecepti decretique nostri pagina continet, tam ibi quam cunctis qui in eo loco in quo es, ordine locorum successerint, vel eis quorum interesse potuerit, in perpetuum servanda decernimus. Si quis vero regum, sacerdotum [Col. 1333C] aut saecularium personarum, hanc constitutionis nostrae paginam agnoscens, contra eam venire tentaverit, potestatis honorisque sui dignitate careat, reumque se a divino judicio existere de perpetrata iniquitate agnoscat; et nisi ea quae ab illo sunt male oblata restituerit, vel digna poenitentia illicite acta deleverit, a sacratissimo corpore et sanguine Dei Domini redemptoris nostri Jesu Christi alienus fiat, atque in aeterno examine districtae ultioni subjaceat. Cunctis autem eidem loco justa servantibus sit pax Domini . . . . . Quatenus fructum bonae actionis recipiant, et apud districtum Judicem praemia aeternae pacis inveniant.

Scriptum per manus Octaviani, scriniarii et notarii [Col. 1333D] sacri palatii.



LIII. Alexandri II papae privilegium pro monasterio S. Sylvestri Nonantulani. (Anno 1067.)
[TIRABOSCHI, Storia della augusta badiadi Nonantola, tom. II, p. 196, ex autographo in arch. Nonant.]

ALEXANDER episcopus, servus servorum Dei, LANDULFO, venerabili abbati monasterii Sancti Sylvestri apud Nonantulam constituti, suisque successoribus, necnon universae congregationi sub eodem aeterno regi militanti perpetuam in Domino salutem.

Quemcunque ad laudem Redemptoris nostri Domini Jesu Christi pertinere et ad stabilitatem venerabilium locorum respicere noscuntur cum magnae [Col. 1334A] sollicitudinis studio convenit nos apostolica et rationabili censura procurare, quatenus ex hoc juges eidem propitiatori nostro carminum persolvantur laudes, et nobis, qui licet immeriti divina tamen gratia proveniente apostolici regiminis curam gerimus, opima in sidereis arcibus remunerationis praemia concedantur. Igitur quia religio tua, dilectissime fili Landulphe venerabilis abba, postulavit a nobis, quatenus monasterium Sancti Sylvestri, cui Deo auctore praeesse dignosceris, apostolicae auctoritatis juxta formam antecessorum nostrorum privilegio muniremus, justae petitioni tuae libenter annuimus. Cum enim in Mediolanensi Ecclesia, naturali videlicet matre nostra, unicam et specialem ab ipso primaevae aetatis tyrocinio charitatem invicem [Col. 1334B] servaverimus, multo nunc vigilantius eamdem tibi convenit nos charitatem impendere, quam non solum in nostra sed etiam sanctae Romanae Ecclesiae fidelitate constat ardenti desiderio excrevisse. Nos itaque inclinati devotionis tuae precibus eidem venerabili monasterio ejusque abbatibus qui pro tempore fuerint auctoritate beati apostoli, cui a Domino Deo tradita est potestas et interpellandi ac solvendi, firmissimam stabilitatem nostrae censurae apostolicae concedimus, confirmantes et promulgantes vestrum venerabile monasterium massas, fundos, casales, cortes, castella, casas atque familias, servos . . . . . les simulque reliquis rebus et possessionibus, frugibus, decimationibus, aquimolis, olivetis, et [Col. 1334C] quidquid in quibuscunque locis habere, vel tenere videtur, et ex hoc nunc legaliter ei donatum sive datum fuerit, aut quolibet modo juste evenerit, tenere et possidere sine qualibet controversia perpetuis temporibus valeat; et nulli unquam liceat regum, episcoporum, ducum vel aliorum magnae parvaeque personae, in praedicto venerabili monasterio vel in eis, quae eidem monasterio pertinere noscuntur, quocunque modo incumbere, vel invasionem facere . . . . . quispiam sacerdotum ibidem praesumat missarum solemnia celebrare, nisi ab abbate vel congregatione loci fuerit invitatus, et neque episcopus, neque abbas aliquis, comes, seu vicecomes, vel quaelibet magna parvaque persona in praefato monasterio vel in ejus cellis, vel ecclesiis mansiones [Col. 1334D] facere vel expensas repetere aut aliquid per potestatem servitium praeter peregrini et legitimi hospites, et neque colloquium qualecunque aut placitum in ipso monasterio, aut in ejus praenominatis cellis tenere quis audeat nisi abbate fuerit invitatus. Quatenus hoc quod ad laudem Dei et stabilitatem praedicti monasterii statuimus firma stabilitate permaneat. Interdicentes omnino episcopo Mutinensi, in cujus parochia esse videtur praedictum monasterium constitutum, ut nihil contra tenorem praesentis decreti pia postulatione indulti quidquam attentet . . . neque aliquando . . . baptismales ecclesias sibi vindicet, neque ipse suique successores praesumant prohibita contingere, sed neque missarum [Col. 1335A] solemnia ibidem persolvere praesumant nisi ab abbate suprascripti monasterii fuerit invitatus, neque ordinationem sacerdotum, abbatum, episcoporum in praefato monasterio vel ejus jure quod nunc habet aut suo clero agere audeat, nisi, ut praelatum est, ab abbate fuerit evocatus. Chrisma igitur vel quidquid ad sacra mysteria petinet, si a parte vestra . . . . . a quibuscunque providerit praesulibus, concedimus . . . . . Sed neque decimas usquam dare concedimus nisi ecclesiis supradicti venerabilis monasterii ad nostram . . . . . . . . . . . . . . Sed et hoc statuimus et inviolabili sanctione de apostolica auctoritate firmamus, ut nullus aliquando in praedicto monasterio de aliis monasteriis seu quibuscunque ecclesiis in quibus. . . . . . . [Col. 1335B] . . . . . . . . defunctus fuerit, de propria semper congregatione eligatur abbas, si ibi idoneus inventus fuerit; qui ab omnium monachorum consensu ibi constituatur ad augmentum et. . . . . . . . . . . . . . . . . . nihilominus omnibus . . . . . . . . . interdictione prohibemus aliquam scripturam vel confirmationem de praedicti monasterii rebus vel de praenominata abbatia quoquo ingenio contra hoc nostrum praeceptum petere, si quae igitur scriptura vel petitio impetrata fuerit aut in reliquo apparuerit, has irritas esse vacuasque omni robore jubemus. Si quis praeterea, quod non credimus, praesumpserit hoc nostri apostolici privilegii statum in aliquo transgredi aut contemnere, sciat se auctoritate beatorum Petri et Pauli apostolorum [Col. 1335C] principum . . . . . . . . . . . . . . . . . . . . . . . . . . . . . . . . . . . atque Juda traditore Domini nostri Jesu Christi aeterni incendii suppliciis deputatus, a regno Dei penitus segregatus . . . . . . . . . . ad dignam satisfactionem . . . . . . . . . . . . . . . servatus et . . . . . . . . . . . . misericordissimo Domino nostro benedictionis gratiam et vitam perpetuam consequatur.

Datum Lucae VII Idus Julii, per manus Petri sanctae Romanae Ecclesiae subdiaconi ac bibliothecarii, anno VII pontificatus domni Alexandri papae secundi, videlicet anno Dominicae Incarnationis millesimo sexagesimo septimo, indictione quinta [(2) 1Kb] .


[Col. 1335D] SIGILLUM AVULSUM.



LIV. Alexander II Ecclesiae Salernitanae bona, a Guillelmo filio Tancredi, in »episcoporum, et abbatum, et aliorum fidelium conventu« restituta, confirmat. (Anno 1069.)
[MANSI Concil. XIX, 1063.]

ALEXANDER episcopus, servus servorum Dei.

[Col. 1336A] Notum sit omnibus sanctae Ecclesiae filiis quoniam in synodo, quae sexto pontificatus nostri anno apud Melphim in ecclesia B. Petri apostolorum principis, quae est ejusdem civitatis sedes episcopatus, praesidentibus nobis, et aliis coepiscopis et abbatibus, die Kalendarum Augustarum celebrata est, confrater noster Alphonsus S. Salernitanae Ecclesiae archiepiscopus de haereditatibus eidem Ecclesiae pertinentibus, quas Guillelmus filius Tancredae et milites sui invaserant, querimoniam fecit. Unde eum a nobis hac de ratione vocatum, ut quae violenter invaserat juste eidem Ecclesiae redderet, paterna charitate monuimus; sed quia in contumacia sua perdurans obedire nobis et tanto conventui noluit, judicio totius sacri concilii eum et fautores suos a liminibus [Col. 1336B] sanctae Ecclesiae sequestravimus, et anathematis vinculo, quousque resipisceret, innodavimus: sed postea inspirante sibi illo, qui neminem vult perire (Petr. III, 9), ad poenitentiam et ad emendationem, cum Salerni essemus, ante nostram praesentiam cum militibus suis humiliter venit. Quapropter episcoporum, et abbatum, et aliorum fidelium congregato conventu, inter quos fuerunt Joannes Tusculanensis episcopus cardinalis, et Ildebrandus S. R. E. archidiaconus, et Ambrosius Terracinensis episcopus, et Balduinus Melphis episcopus, et Stephanus Trojanus episcopus, et Ingilbertus Tuscensis episcopus, et Gisulfus Salernitanus princeps cum fratribus suis Guidone et Joanne, Robertus dux, et Rogerius comes frater ejus, et alii plures Longobardi et Nortmanni, [Col. 1336C] idem Guillelmus, et Girmondus filius Gimundi, qui dicitur de Mulsi miles, ejus haereditarius S. Salernitanae Ecclesiae nominatim curtem S. Petri Dataro, et curtem S. Viti de Siler, quae sunt juxta eumdem fluvium, et ecclesiam S. Michaelis archangeli, quae sita est in crypta montis, qui dicitur Aureus, cum omnibus hominibus et pertinentiis suis, et res de lacu majore cum toto ipso lacu, et res de Tusciano, et de Lama, et de Rivoalto, et de Asa, et de Pecentino, et Jufuni, et Salsanicum, et Forino, et Anguillario, et Prato, et omnes alias res ipsi matri ecclesiae, et caeteris Ecclesiis Salernitanis pertinentes sub nomine fidei, quam Deo et S. Petro debebant, in manu vestra refutaverunt atque dimiserunt. [Col. 1336D] et se confirmaverunt esse sub anathemate, si eas amplius praesumerent invadere. Inde nos omnibus supradictis coram astantibus episcoporum judicio, et laudatione Longobardorum, et Nortmannorum, qui intererant, S. Salernitanae Ecclesiae, et per eam tibi, confrater Alfane Salernitane archiepiscope, successoribusque tuis supradictas res et haereditates [Col. 1337A] stabilivimus, concessimus, et in perpetuum confirmamus, et deinceps salvo tuo, successorumque tuorum vigore earum invasores, et depraedatores, et persecutores perpetuo anathematis vinculo religamus. Si quis vero contra hujus nostrae praeceptionis scriptum temere agere praesumpserit, aut fautor exstiterit, sciat se auctoritate B. Petri apostolorum principis et nostra, a regno Dei alienatum, atque cum Juda traditore Domini in aeternum damnatum. Qui autem hujus nostrae concessionis et confirmationis constitutionem observaverit devotus, a sancta et individua Trinitate benedicatur, et aeterni regni intervenientibus Dei genitrice Maria et B. Matthaeo apostolo et Evangelista, quorum causam adjuverit, particeps effici mereatur, etc.

[Col. 1337B] Ego Alexander, solius Dei misericordia, licet indignus S. R. et apostolicae Ecclesiae episcopus, in hac constitutionis pagina ad confirmandum volens subscripsi.

Ego Joannes, Tusculanensis episcopus, me adfuisse testificans subscripsi.

Ego Hugo, Ydruntinus archiepiscopus, me adfuisse testificans subscripsi.

Ego Ambrosius, Terracinae episcopus, subscripsi.

Ego Hildebrandus, S. R. E. diaconus, subscripsi.



LV. Alexander II Ecclesiae Salernitanae jura possessionesque, Alphani archiepiscopi rogatu, confirmat. (Anno 1067.)
[UGHELLI Italia sacra, VII, 382.]
[Col. 1337C]

ALEXANDER episcopus, servus servorum Dei, Sanctae Salernitanae ecclesiae, quae beatae et gloriosae semper Virginis Dei genitricis Mariae, ubi etiam apostoli gloriosum Matthaei et evangelistae corpus, cum beatis martyribus Fortunato, Gaio et Anthes, requiescit, et per eam confratri ALFANO ejusdem Ecclesiae archiepiscopo, suisque successoribus in perpetuum.

Ex consideratione pastoralis curae quam ex administratione apostolicae sedis gerimus cum Deo auctore, sicut indigni, decernimus omnium quae sunt Ecclesiarum provectui invigilare ac justis fidelium postulationibus aequitatis assensum praebere, [Col. 1337D] necessario compellimur viscera deserere, ne Dominico gregi debitae consolationis suffragium videamur subtrahere. Unde, charissime frater Alfane archiepiscope, quia devotio tua, honestis moribus fulta, postulare studuit quatenus statuta et privilegia quae sanctissimi praedecessores nostri apostolica auctoritate Salernitanae ecclesiae tuisque praedecessoribus sanxerunt, nos tibi tuisque successoribus firmaremus, tuis precibus, quae a justitia discrepare non videntur, libentissime annuimus. Qua de re hujus nostri privilegii authentica constitutione concedimus et confirmamus tibi totam ex integro Salernitanam ecclesiam, quae est archiepiscopalis sedes infra urbis moenia constituta, cum omnibus quae sibi pertinent, tam haereditario quam parochiali jure, sicut illam [Col. 1338A] integram habuere et tenuere praedecessores tui episcopi et archiepiscopi, ita ut tui juris tuaeque potestatis quidquid ad ecclesiasticum et episcopale pertinet officium, tam intra Salernum quam per omnem Salernitanam parochiam, canonica dispensatione requirere, et ordine, et canonicis ecclesiis diversorum ordinum clericos, servitium Dei provehere et ordinare, in monasteriis quoque et abbatiis, abbates providere, et benedicere, et Dei servitio et utilitati semper consulere, ut omnia fiant fautore Deo ad incrementum sanctae Ecclesiae. Archiepiscopalis etiam magisterii praedecessoribus tuis apostolica auctoritate concessum fraternitati tuae confirmamus, ut liceat te intra scriptam provinciam, episcopos juxta sacrorum canonum statuta [Col. 1338B] congruis in locis ordinare, et quaecunque metropolitanis sanctorum Patrum statuta attribuunt, tibi concedimus licere; ad haec etiam apostolicae auctoritatis sanctione confirmamus tibi, tuisque successoribus, quaecunque praedecessores nostri, imperatores, reges, principes, vel quicunque fideles sanctae Salernitanae ecclesiae contulere, et ea quae Gisulfus fidelis noster, qui nunc Salerni clare principatur, liberali munificentia contulit et collaturus est. Nominatim autem dicimus, ecclesiam sancti martyris Viti, quae constructa est juxta plateam quae dicitur ad portam Elini, cum omnibus suis pertinentiis, quam Landimorius filius Ademarti scripto jam dictae ecclesiae obtulit, et ecclesiam Sancti Gramatii cum suis [Col. 1338C] pertinentiis, et casas illas quae sunt juxta eamdem Ecclesiam, quas Malfrit, et Adelfrit tuo episcopio obtulerunt; sed et monasterium Sancti Viti, quod constructum est juxta Salernum prope littus maris, cum suis pertinentiis, quod ecclesia tibi commissa a praedicto Gisulfo Principe commutationis ordine recepit; terras quoque et partes, pro quibus super Troytium de Rota, pro tuo episcopio, et caeteris Salernitanis ecclesiis interpellasti quod invasas detineret. Unde eum Salerni nolentem justitiam facere excommunicavimus; quas, postea resipiscens, Capuae in nostram manum legaliter reddidit, videlicet quaecunque uno anno, priusquam ipse Rotam intraret; et Salernitanae ecclesiae tenebant, quae juris tuae ecclesiae [Col. 1338D] fuere tibi tuisque successoribus reddimus, et confirmamus et per te caeteris ecclesiis tua . . . Castellum quoque Olibani et cryptam S. Angeli, quae dicitur Montis Aurei, cum omnibus eorum pertinentiis, et cuncta quae Wilelmus filius Tancrede, et Wimundus miles tuus in nostram manum reddidere. Et universa quae praedicta Salernitana ecclesia juste et legaliter habuit, vel qualicunque contractu acquisitura est, tibi tuaeque fraternitati ecclesiae commissae concedimus et confirmamus, et in perpetuum stabilimus, tam ea quae ecclesiastici regiminis sunt quam quae haereditate juris, contestantes, sub protestatione anathematis, ut nullus unquam alicujus dignitatis vel potestatis homo audere temerario ausu aliquam violentiam tibi tuaeque ecclesiae inferre, vel justitiam [Col. 1339A] aut dignitatem minuere, salvo in omnibus apostolicae sedis privilegio. Si quis vero contra hujus nostrae constitutionis privilegium, vilipendens apostolica statuta, temere agere praesumpserit, aut praesumentibus fautor exstiterit, judicio sancti Spiritus sciat se, auctoritate beati Petri apostolorum principis et nostra, anathematis vinculo innodatum, et ut transgressorem terminorum, quos sancti Patres nostri posuerunt, cum diabolo et trangressoribus angelis, canonica traditione, aeternis suppliciis deputatum. Observantibus autem et devotis gratia et benedictio a Domino Deo nostro multiplicentur, et intercedente beata Dei genitrice Maria, et beato Mattheo apostolo et evangelista, aeterni regni participes effici mereantur. N. OEN. BES.

[Col. 1339B] Datum Capuae, IV Id. Octobris, per manus Speri sanctae Romanae Ecclesiae subdiaconi et bibliothecarii, anno VII pontificatus domni Alexandri papae II, indict. VII.



LVI. Alexandri II epistola ad Joannem Abrincensem episcopum. (Anno 1068.)
[Acta archiep. Rotom. apud MABILL. Analect. nov. edit. 224.]

ALEXANDER episcopus, servus servorum Dei, JOANNI Abricensium venerabili episcopo, salutem et apostolicam benedictionem.

Destituta Rothomagensi Ecclesia pastore, comperimus [Col. 1339C] Sedunensis episcopi et Lanfranci abbatis relatione te ex electione principis tui dilectissimi filii nostri Guillelmi regis Anglorum, ob vitae et morum probitatem, ad majorem sedem promovendum, si ex auctoritate sedis apostolicae fuerit assensus, cui Deo auctore praesidemus. Nos igitur moti illorum precibus, ob salutem illius Ecclesiae et omnium in tuis partibus, volumus atque dilectioni tuae apostolica auctoritate praecipimus ut quod divina dispensatio de te providit non contradicas, et electioni te obedientem exhibeas. Admonemus itaque fraternitatem dulcedinis tuae, ut si in modico fuisti fidelis, in majori bene operari non desinas, populum divini Verbi pabulo reficias, ut merearis audire illam benignam vocem Domini dicentis: Euge, [Col. 1339D] serve bone et fidelis, quia super pauca fuisti fidelis, supra multa te constituam. De caetero secretiorem animi nostri voluntatem planius audies per nostrorum legatorum veridicam relationem.



LVII. Alexander II monasterium S. Stephani Cadomense tuendum suscipit privilegiisque ornat, Lanfranco abbate petente. (Anno 1068.)
[LANFRANCI Opp. pag. 27.]

ALEXANDER episcopus, servus servorum Dei, dilecto in Christo filio LANFRANCO abbati, suisque successoribus regulariter promovendis in perpetuum.

[Col. 1340A] Quisquis divina inspiratione compunctus, relictis saeculi hujus actionibus, ad Deum converti festinat, ita cum charitate ab apostolica sede, cui licet indigni praesidemus, suscipiendus est et blandis per omnia consolationibus refovendus ut in ea quam elegit, Deo adjuvante, delectetur conversatione persistere, et quod semel coepit usque in finem irreprehensibiliter valeat exhibere. Unde quia, charissime fili Lanfrance abbas, in tantam te excrevisse religionem cognoscimus ut non solum de propria salute studiosus existeres, verum etiam communem vitame ligentibus monasterium construeres ac forma religionis provideres, inclinati precibus tuis monasterium tuum, quod in honorem beati protomartyris Stephani a glorioso Willelmo principe Normannorum, [Col. 1340B] ac victoriosissimo rege Anglorum, Cadomi construitur ac largitate possessionis ditatur, sub tutela et defensione sanctae sedis apostolicae recipimus, statuentes nullum, ecclesiastica seu saeculari praeditum dignitate, in rebus vel dispositione ejusdem monasterii aliquam habere potestatem, sed omne jus ipsius monasterii ad sollicitudinis tuae tuorumque successorum studium decernimus pertinere. Qui nimirum si alicujus episcopi molestia praegravatus tu, vel successores tui fueritis, sanctamque apostolicam sedem appellaveritis, nulli ulterius episcoporum liceat contra vos litem provocare, donec causa vestra ante papam deferatur, ejusque judicio diffiniatur; et hac praesentis privilegii [Col. 1340C] nostri pagina statuimus ut Baiocensis episcopus, prae qualibet abbatis vel monachorum culpa, praefatum monasterium non praesumat excommunicare, vel divinum in eo officium prohibere. Quod si abbas vel congregatio ordini et professionibus suis contraria gesserit, et abbas vel se vel monachos suos regulariter emendare neglexerit, Baiocensis episcopus secreto atque amicabili colloquio ut se vel subjectos suos corrigat admoneat. Porro si paternae admonitioni obedire contumacia pertinaci contempserit, non quidem eum Baiocensis episcopus ad suae Ecclesiae synodum convocet, sed rem ad Rothomagensem archiepiscopum, seu ad totius provinciae universale concilium perferat, ut eorum consilio, auctoritate, diffinitione, audiat, discat, accipiat quid [Col. 1340D] agi sive statui de eo oporteat; sententia tamen de capitalibus apostolicae sedi reservata. Ad quem Baiocensem episcopum nihil aliud ipsius monasterii pertinere decernimus, nisi abbatis et caeterorum qui ibidem sunt promovendi ordinationes, sacri chrismatis donum, et ecclesiarum dedicationes, laicorum, qui criminalia peccata incurrerint, consilia et poenitentiarum injunctiones. Si vero praenominatum Baiocensem episcopum claruerit esse Simoniacum, vel ab apostolica sede excommunicatum, vel si ipse episcopus alicujus malitiae studio eorum ordinationes ultra spatium unius mensis distulerit, tunc liberam habeant potestatem adeundi Romanum pontificem, vel quemcunque religiosum episcopum [Col. 1341A] elegerint. Si quis igitur temerario ausu hujus nostrae sanctionis scriptum violare praesumpserit, auctoritate beatorum apostolorum Petri et Pauli sciat se innodatum vinculo excommunicationis, quousque dignos poenitentiae fructus sanctae apostolicae sedi repraesentaverit.



LVII bis. Rescriptum Alexandri papae II ad Petrum abbatem Gellonis, quo monasterium Gellonicum sub defensione sedis apostolicae suscipit. (Anno 1068.)
[Gall. Christ. tom. VI, p. 274.]

ALEXANDER episcopus, servus servorum Dei, venerabili abbati monasterii Sancti Salvatoris, in episcopatu [Col. 1341B] Luterensi, constituti in loco qui dicitur Gellonis, suisque successoribus canonice substituendis, perpetuam in Domino salutem.

Licet generali sollicitudine circa statum omnium Ecclesiarum invigilare debeamus, specialius tamen eorum utilitatibus nos convenit providere quorum vitam et conversationem studio monasticae religionis claret resplendere; tanto enim sanctae apostolicae sedis, cui, licet indigni, deservimus, protectionem merentur, quanto internae contemplationis ardore Domino nostro Jesu Christo vicinius adhaerere probantur. Proinde quia devotio vestra postulavit a nobis ut monasterium vestrum defensione nostrae Romanae Ecclesiae muniremus, inclinati precibus [Col. 1341C] vestris idem cum omnibus juste sibi pertinentibus sub tutela et defensione apostolicae sedis recipimus, et ab omni conditione liberum et quietum esse decernimus, ita tamen ut, proprii tantummodo episcopi reverentia servata, nulli loco subjaceat, nisi huic sanctae Romanae Ecclesiae; qui, videlicet episcopus, nullum in praedicto monasterii abbatem praesumat ordinare, nisi quem monachi ejusdem monasterii, Deum timentes, juxta regulae beati Benedicti tenorem, elegerint, ipsum vero sine omni fraude et contradictione benedicat; a quo nimirum episcopo, si abbas vel monachi ipsius monasterii se injuste praegravari cognoverint, ad defendendam propriam innocentiam et episcopi infestationem corrigendam libere hanc sedem appellent.

[Col. 1341D] Confirmamus etiam praefato monasterio quidquid nunc juste tenet, vel deinceps tenere debet, tam in cellis, ecclesiis, castellis, villis, praediis quam etiam in caeteris rebus, mobilibus videlicet et immobilibus, constituentes, per hujus nostri privilegii auctoritatem, ut nulla spiritualis, seu saecularis persona praesumat hujus nostrae sanctionis scriptum in totum, partemve infringere, quatenus ab omni humana perturbatione securi atque quieti omnipotenti Deo valeant militare. Si quis igitur ausu temerario hanc nostram constitutionem violare praesumpserit, beatorum apostolorum Petri et Pauli sciat se usque ad dignam emendationem auctoritate excommunicationis vinculo innodatum, et cum impiis et sacrilegis aeternis Jehennae incendiis deputatum. At vero qui [Col. 1342A] pio intuitu custos et observator exstiterit, repleatur abundatia apostolicae benedictionis.

Datum Laterani XIV Kal. Aprilis per manus Petri sanctae Romanae Ecclesiae subdiaconi ac bibliothecarii, anno VII pontificatus domini Alexandri papae II.



LVIII. Alexandri II papae epistola ad Udonem Trevirensis Ecclesiae archiepiscopum. (Anno 1068.)
[ERHARD, Zeidts Christ fur Vaterlandische, tom. X, p. 310.]

ALEXANDER episcopus, servus servorum Dei, dilecto fratri nostro UDONI sanctae Ecclesiae Trevirensis venerando archiepiscopo.

[Col. 1342B] Diebus vitae tuae. Et si pastores ovium solem geluque pro gregis sui custodia die noctuque ferre intenti sunt, ut neque ex eis aut errando pereat et ferinis laniata morsibus deficiat, et oculis semper vigilantibus circumspiciunt; quanto sudore, quanta cura debemus esse pervigiles nos, qui pastores animarum esse dicimur. Attendamus igitur ut si sacrum officium exhibere erga custodiam commissarum ovium non assumus, ne in die divini examinis pro desidia nostra ante summum Pastorem negligentiae nos reatus excruciet, unde modo honoris reverentia inter caeteros sublimiores judicamur. Pallium autem fraternitati tuae ex more ad missarum solemnia celebranda sicut concessum est antecessoribus tuis concedimus, videlicet ut in Natale Domini, [Col. 1342C] in Epiphania Domini, in Purificatione et in aliis festivitatibus sanctae Mariae, in Palmis, in Coena Domini, in Sabbato sancto, in die Dominica Resurrectionis, in octava Paschae, in Ascensione Domini, in Pentecoste, in natali sancti Joannis Baptistae, in natali omnium apostolorum, in festo S. Laurentii et S. Mauritii, in festo S. Michaelis et Omnium Sanctorum, et S. Martini et sanctorum virorum, quorum corpora apud vos habentur, in Dedicatione Ecclesiae, et in anniversario tuo et quando ordines facis. Hortamur itaque charitatem tuam ut mores vitae tuae tanto honoris ornamento conveniant, quibus auctore Deo exempli verbo possis esse conspicuus. Vita igitur tua sit filiis tuis regula, ut si qua [Col. 1342D] corritudo (so steht deutlich) in illis deprehenditur, in ea dirigatur. Cor ergo tuum neque prospera quae temporaliter blandiuntur, extollant, neque adversa dejiciant, sed quidquid illud fuerit, virtute patientiae devinciatur. Nullum apud te locum odia, nullum favor indiscretus inveniat. (Hier eine Lücte im Lert) benedictionis tuae justique judicii opus (wieder eine Lücte) vitio commaculet. Sit in te et boni patris dulcedo et judicis pura discretio, unum quod innocenter viventes foveat, aliud inquietos a pravitate compescat. Misericordem te prout virtus patitur pauperibus exhibe. Oppressis defensio tua subveniat, opprimentibus modesta ratio contradicat. Nullius faciem contra justitiam accipias, nullum quaerentem justa despicias. Custodia vitae in te aequitatis [Col. 1343A] excellat, ut nec divitem potentia sua aliquid apud vos extra viam suadeat rationis audire nec pauperem dare sua faciat humilitas desperare. Quatenus Deo miserante talis possis existere, qualem sacra sanctio praecipit, dicens: Oportet episcopum irreprehensibilem esse. Sed his omnibus uti salubriter poteris, si magistram charitatem habueris, quam qui secutus fuit, a recto aliquando tramite non recedit. Ecce, frater charissime, intus multa alia ista sunt sacerdotii, ista sunt pallii, quae si studiose servaris, quod feceris accepisse ostenderis intus habebis. Crux autem ante te sicut ante decessores tuos ubi geratur, primatum quoque Ecclesiae tuae juxta formam sanctorum praedecessorum nostrorum; a quorum auctoritate non debemus oberrare concedimus [Col. 1343B] et confirmamus. Sancta Trinitas fraternitatem tuam gratiae suae protectione circumdet atque ita in timoris sui via nos dirigat, ut post vitae hujus amaritudinem ad aeternam simul dulcedinem pervenire mereamur.

Scriptum per manum Joannis notarii et regionarii ac scriniarii sanctae sedis apostolicae, indictione VI, anno 1065.



LIX. Alexander II Arnoldo archiepiscopo Acheruntino pallii usum tribuit. (Anno 1068.)
[UGHELLI, Italia sacra, VII, 25.]

ALEXANDER episcopus, servus servorum Dei, ARNOLDO [Col. 1343C] Acheruntinae Ecclesiae venerabili archiepiscopo, perpetuam in Domino salutem.

Convenit apostolico moderamini pia religione pollentibus affectu debitae charitatis in necessitatibus subvenire et eorum justis petitionibus benevolum praebere assensum. Tunc enim lucri potissimum praemium apud conditorem omnium Deum nos habituros speramus, si venerabilia loca sanctorum per nos fuerint ad meliorem statum perducta. Igitur quia postulastis a nobis quatenus concederemus, confirmaremus tibi archiepiscopatum praedictae Acheruntinae Ecclesiae, cum omnibus parochiis suis, civitatibus quinque, videlicet Venusio, Monte Milone, Potenza, Tulba, Tricario, Monte Peloso, Gravina, [Col. 1343D] Matera, Oblano, Turri Tursio, Lasiniano, sancto Quiriaco, Virolo, cum castellis et villis, monasteriis ac plebibus, tam Graecis quam Latinis, exceptis iis, quae ad dominatum nostrum jure nobis retinemus, petitioni tuae libentes annuimus, Montem Urrani quoque et armentum, quae largitione fidelium in dominium sanctae Acheruntinae Ecclesiae recenter transierunt, tibi tuisque successoribus concedimus et confirmamus. Pallium autem fraternitati tuae ex more ad missarum solemnia celebranda, sicut concessum est antecessoribus tuis, concedimus, videlicet in Natali Domini, in octava Domini, in Epiphania, in Purificatione et aliis festivitatibus sanctae Mariae, in Coena Domini, in Sabbato sancto, in die Dominico Resurrectionis, in Ascensione Domini, in [Col. 1344A] Pentecoste, in nativitate S. Joannis Baptistae, in natali omnium apostolorum, et sancti Michaelis archangeli, et Omnium Sanctorum, ac vestrorum sanctorum, quorum corpora apud vos habetis; in dedicatione ecclesiarum, et quando ordinationes facis. Hortamur itaque charitatem tuam, ut mores vitae tuae tanti honoris ornamento exempli ubique possint esse conspicui. Vita igitur tua filiis tuis sit regula, ut si qua fortitudo deprehenditur in ea, dirigatur cor erga suum, neque prospera quae temporaliter blandiuntur extollant, neque adversa dejiciant, sed quidquid illud fuerit, virtutum puritate devincatur. Nullum apud te locum odia, nullus favor indiscretus inveniat. Sacrae benedictionis tuae justique judicii opus nulla venalitatis interventio commaculet; [Col. 1344B] sit in te et boni pastoris dulcedo et judicis severa districtio, unum scilicet innocenter viventes foveat, aliud inquietos a pravitate compescat. Misericordem te, prout virtus patiatur, pauperibus exhibe, oppressis defensio tua subveniat. Opprimentibus modesta ratio contradicat. Nullius faciem contra justitiam accipe. Custodia in te aequitatis excellat, ut nec divitem potentia sua aliquid apud vos extra viam rationis audire suadeat. Nec pauperem de re tua faciat humilitas desperare, quatenus Domino miserante talis possis existere, qualem sacra lectio praecipit dicens: Oportet episcopum irreprehensibilem esse. Sed iis omnibus uti salubriter poteris, si magistram charitatem habueris, quam qui secutus [Col. 1344C] fuerit a recto tramite non secedit. Scriptum per manus Joannis scriniarii et notarii, ac regionarii sacri palatii.

Datum Later., Idibus Aprilis, per manus Petri sanctae Romanae Ecclesiae subdiaconi ac bibliothecarii, anno ab Incarnatione Domini 1068, ind. VI, pontificatus vero Dom. Alexandri papae II, an. VII.



LX. Alexander II ecclesiae S. Mariae Magdalenae Virdunensis protectionem suscipit bonaque confirmat. (Anno 1068.)
[Dom CALMET, Histoire de Lorraine, I, Preuves, p. 462.]

ALEXANDER episcopus, servus servorum Dei, ERMENTRIDO venerabili presbytero, fundatori ac praeposito [Col. 1344D] ecclesiae Sanctae Mariae Magdalenae, sitae in Virdunensi civitate, suisque successoribus in perpetuum.

Ex consideratione apostolicae sedis, cui licet indigni deservimus, saluti omnium et Ecclesiarum utilitati compellimur invigilare et propositum unicuique earum jus defendendo servare? Unde quia religio tua in Christo sanctae operationis studia, quibus per Galliarum provincias praedicatur, ecclesiam Sanctae Mariae Magdalenae, sitam infra Virdunensem civitatem, possessione simul ac religione praeit, haereditavit, tanto convenit nos in Domino gaudere quanto gloriosus eamdem ecclesiam canonica religione decet excrescere. Unde, juxta postulationem [Col. 1345A] devotionis tuae, praefatam ecclesiam sub tutela et defensione sanctae apostolicae sedis constituimus, salva tamen canonica reverentia Virdunensis episcopi, confirmamus tibi quidquid nunc jure possessionis habere videtur seu deinceps habitura est, videlicet Erisiam cum ecclesia et suis appenditiis, Villare cum ecclesia ibidem constituta, Ciranivam cum suis appenditiis, Duosam curtem cum suis appendiciis, praedia et vineas, cum familia, quae sunt apud Aquilam, Stabuletum cum molendino, ecclesiam de Hemandres; praeterea curtem quae vocatur Manera, et quinque mansos apud Sufingas, quam Agnes, illustris imperatrix una cum filio suo Henrico glorioso rege, eidem ecclesiae contulit praesentis privilegii pagina confirmamus, omnibus modis [Col. 1345B] interdicentes ut nullus imperator, rex, dux, marchio, comes, sed neque episcopus, aut aliquis episcopali saecularive praeditus dignitate, praesumat ista atque omnia quae superius continentur, a jure ipsius ecclesiae subtrahere atque studio deprecationum, aut quarumlibet oppressionum auferre. Confirmamus etiam convenientiam quam gloriosus dux Godefridus in praesentia nostra tecum fecit, videlicet quod de advocatione praefatae curtis, id est, Macrae, nihil nisi tantummodo lucrum divinae remunerationis ipse atque posteri sui debeant unquam exigere. Si vero aliquis, temerario ausu, hujusmodi nostrae confirmationis scriptum violare praesumpserit, usque ad dignam satisfactionem sciat se innodandum vinculo excommunicationis. At vero qui pio intuitu [Col. 1345C] custos et observator exstiterit, repleatur abundantia apostolicae benedictionis.

Datum Lateranis, Idus Aprilis, per manus Petri, sanctae Romanae Ecclesiae subdiaconi et bibliothecarii, anno VII pontificatus domini Alexandri papae II, ab Incarnatione vero Domini millesimo sexcentesimo sexto, indictione VII.



LXI. Alexander II canonicorum Ferrariensium patrocinium suscipit et possessiones confirmat. (Anno 1068.)
[UGHELLI, Italia sacra, II, 534.]

ALEXANDER episcopus, servus servorum Dei, EVERARDO archipresbytero, et ROMANO archidiacono, et reliquis canonicis S. Ferrariensis Ecclesiae, suisque [Col. 1345D] successoribus in perpetuum.

Si justis servorum Dei petitionibus satisfecerimus, procul dubio apostolica praecepta servamus. Quapropter inclinati precibus vestris, filii charissimi, vos vestraque bona in munimime apostolicae defensionis suscipimus atque confirmamus et corroboramus vobis vestrisque successoribus canonicis quidquid juste habetis, id est villam quae dicitur Qua tisana, et fundum contra Padum, et locum Cuculi, et caput Redae, et Baniolum, et Wartiaticam, et fundum Pecorile, villam quae dicitur Fossa Nova, cum capella Sancti Marci ibidem sitam, ecclesiam quoque Sancti Stephani in burgo Ferrariae cum omnibus quae ei attinent; insuper etiam medietatem decimationis [Col. 1346A] plebis Sancti Georgii in episcopio, medietatemque omnium rerum, quae pro animabus fidelium defunctorum eidem ecclesiae relinquuntur, tam mobilium quam immobilium, totam etiam decimam totius villae quae dicitur Cocomario, et caetera quae eidem canonicae pertinent, scilicet terras, vineas, prata, agros cultos et incultos, aquas aquarumque decursus, piscationes, venationes seu molendina, servos et ancillas, aldiones et aldianas, quidquid habetis, tam de parte ecclesiae quam de vestrorum parentum haereditate, necnon duodecim homines illius loci qui navigent quocunque usus vester fuerit sine omni pretio; seu cunctas res mobiles et immobiles; vel quidquid deinceps juste acquisituri estis, ea videlicet ratione ut nullus in vos jam dictos canonicos, [Col. 1346B] sive vestros successores, distringere vel molestare audeat, neque vestros colonos vel colonas, vestrasque facultates, sine voluntate et consensu ipsius ecclesiae praesulis. Statuentes igitur jubemus ut quiete et pacifice omnia quae super leguntur teneatis et possideatis, omnium hominum contradictione remota, ita ut nullus dux, marchio, archiepiscopus, episcopus, comes, vicecomes, nullaque magna vel parva persona de cunctis praenominatis rebus, tam de ecclesiasticis quam de propriis vos vestrosque successores molestet, sive in placito conturbet, vel colonos vestros aut colonas distringere, seu publicam functionem solvere cogat. Quod qui temerario ausu fecerit, nisi infra quadraginta dierum spatia emendaverit, anathematis vinculo [Col. 1346C] obligetur et a liminibus sanctae ecclesiae alienetur usque ad dignam satisfactionem. Qui vero custos hujus nostrae sanctionis exstiterit, benedictionem et gratiam omnipotentis Dei, et beati Petri apostolorum principis, et nostram habeat, et in futurum aeternam retributionem percipiat. Amen.

Datum XII Kal. Julii per manus Petri, fungentis vice sacro sancti Romanae Ecclesiae subdiaconi, et bibliothecarii, anno ab Incarnatione Domini 1068, septimo vero pontificatus domni Alexandri papae II, indictione VI.



LXII. Privilegio di Alessandro II conceduto ai canonici regolari di S. Frediano di Lucca, col quale mette rotto la difesa e protezione della santa sede i beni che essi possedono nelle Maremme. (Anno 1068.)
[Memorie e documenti per servire all' istoria del principato Luccese. Lucca, 1813, in-4o, IV, II, 144.]
[Col. 1346D]

ALEXANDER episcopus, servus servorum Dei, canonicis ecclesiae Sancti Frigiani eorumque successoribus in perpetuum.

Quoties a nostris filiis illa poscuntur, quae ab aequitatis ratione non discrepant, illorum dignum est justis condescendere petitionibus, eorumque desideriis vera cordis sinceritate favere. Tunc namque nobis Dei nostri voluntatem conciliamus, si quod nobis, ratione dictante, impendi volumus, recte hoc aliis concedere minime dubitamus. Et si laicorum postulationibus saepissime larga et benigna mansuetudine [Col. 1347A] annuimus, videlicet ut ab illis digne postulata largiamur; multo magis erga ecclesiarum nostrarum utilitatem, et clericorum ibidem Deo militantium devotissimum collegium, munificentissimos, et benevolos esse nos condecet, qui in ecclesiastici ordinis militia nobiscum divina operante clementia, uniti esse videntur. Quapropter ego Alexander sanctae et universalis Romanae Ecclesiae pontifex, et Ecclesiae sanctae Lucensis episcopus inclinati precibus vestris, et sperantes meritis et intercessionibus beati Frigiani apud tremendum Judicem adjuvari suscepimus sub defensione et privilegio apostolicae sedis quidquid in maritima ejusdem sanctissimi Frigiani Ecclesiae pertinere videtur, scilicet in rivo de Menthe [f. Marthure], et monte Burli [Buruli], et Castani, et a la [Col. 1347B] Petra, et in monte presbyteri Joannis et Pungulini, et quidquid in aliis locis et vocabulis ab antiquis vetustioribusque hominibus habuisse memoratur. Ita sane, ut ab hac hora in antea consistant, et permaneant supradictae res in potestate vestra presbyteri, et diaconi, subdiaconi, sive etiam clerici, qui in praefata Ecclesia modo ordinati fuerint, et officium Dei ibi fecerint. Statuimus praeterea, et apostolica auctoritate sancimus, ut de jam dictis rebus praenominatae Ecclesiae, vel clericis ejusdem ecclesiae, seu loco beneficii ab ecclesia eas retinentibus, nullus praesumat aliquam inferre violentiam, aut molestiam facere, seu depraedari, vel aliquo ingenio diminuere; non aliquis successorum nostrorum, non dux, non [Col. 1347C] marchio, non comes, vicecomes, capitaneus, castaldus, exactor, seu aliqua saecularis potestas, vel aliqua hominum magna, parvaque persona. Quod si aliquis, quod non credimus, diabolico instinctu, quod a nobis firmatum est infringere tentaverit, vel aliter permutare praesumpserit, vel contra jam dicta aliquid ausus fuerit moliri, timeat super se venturum omnipotentis Dei judicium, et conscius sibi tristetur de futura super eum Dei et sanctorum omnium maledictione. Insuper sciat se ex auctoritate beatorum apostolorum Petri et Pauli, et nostra, nisi resipuerit, perpetuo anathematis vinculo innodatum. At vero custos et observator hujus sacri nostri privilegii de coelesti super se ventura benedictione gratuletur, et post praesentis vitae spatium, [Col. 1347D] accipiat perennis vitae bravium.

Datum Lucae III Idus Octobris per manus Petri, sanctae Romanae Ecclesiae subdiaconi ac bibliothecarii, anno VII pontificatus domni Alexandri II papae, anno videlicet Dominicae Incarnationis millesimo sexagesimo octavo, indictione VII.



LXIII. Alexander II episcopum Clusinum, in concilio Romano Simonia accusatum, cum causa et Lucae et Clusii tractata esset, absolutionem a sese impetrasse testatur. (Anno 1068.)
[UGHELLI, Italia sacra, III, 629.]

ALEXANDER episcopus, servus servorum Dei, sanctae Clusinae Ecclesiae, in perpetuum.

[Col. 1348A] Quoniam divinae miserationis respectu ad hoc universalis administrationis curam suscepimus ut omnium ecclesiarum quietem solerti studio procuremus, omniumque animarum praelati providere omni tempore ac universas quaestiones in sancta Ecclesia emergentes diligenter perquirere, inquisitis vero legaliter calculum diffinitionis debemus imponere, ex hac ipsa consideratione nostri officii coacti sumus quamdam quaestionem in Clusinensi ecclesia ortam sagaci indagatione tractare. Quaestio denique quaedam in jam dicta Clusina ecclesia exorta est, atque in concilio ad apostolicam sedem delata. Ex antiqua namque consuetudine parochianae ecclesiae Clusini episcopatus bis in anno quasdam conditiones episcopo exhibebant semel in majori hebdomada ante [Col. 1348B] Pascham, secundo vero dum episcopus synodale concilium celebraret. Hinc nata occasione, conquesti sunt clerici illius Ecclesiae adversus episcopum suum, quod ipse exigeret ab eis quemdam annalem tributum quod dicebant quasi pro chrismate pretium, necnon pro administratione sacri verbi, quam illis in sua synodo exhibebat aliud quoddam statutum. Quod nos audientes nimium exhorruimus, atque si ita esset, omnino damnare statuimus, quia Simoniacae venalitatis fere infecta haec talia videbantur. Discussimus itaque te per hoc, prout voluimus, sed quia plurimis et maximis ecclesiasticis negotiis occuparemur, plenaliter diffinire nequivimus, ac proinde ad nostram audientiam tandem deferendam [Col. 1348C] statuimus tempore quo eum nobis liceret quietis perscrutari; licet ita demum canonica diffinitione concludere. Unde actum est ut paulo post nobis Roma ad Lucensium preces proficiscentibus ipsa eadem quaestio in itinere, dum per partes illas transiremus, repraesentaretur, et cum inibi diu episcopo clericisque praesentibus ventilaretur quibusdam astantibus, nec adhuc plane diffinitionis sententiam censere dignum duximus, sicque denuo evenit ut cum Luca Romam reverteremur, invitati episcopo ad praedictam Clusinam ecclesiam, pia et efficacii ipsius episcopi rogatione inflexi veniremus. Tunc evocato ibi universo clero praedicti episcopatus, maximaque parte populi congregata, supradictam quaestionem diligenti examinatione perquisivimus, residente nobiscum [Col. 1348D] dilecto fratre nostro Joanne sanctae Romanae Ecclesiae cardinali Tusculano episcopo, astantibus quoque plurimis religiosis abbatibus, et sacerdotibus, etiam Raynerio filio Burgarelli et Bernardo filio Ardinghi, multisque aliis majoribus et minoribus. Quam divino nutu provida consideratione inspectam, ita visum est nobis fore diffiniendam, scilicet ut hujusmodi infamia, quae talibus occasionibus Clusinae ecclesiae inoleverat, his omnibus amputatis abscinderetur, et statutum, quod sacri canones de redditibus et votis ecclesiarum praecipiunt, ab utrisque partibus inviolabiliter custodiretur. Sequentes igitur praecepta, canoni papali ab episcopo quarta parte decimarum dari, temporibus vero reliquis in dispositione [Col. 1349A] episcopi praesidentibus, episcopum vero medietatem omnium primitiarum, tertiamque totius oblationis cunctarum ecclesiarum episcopatus vivorum ac mortuorum, tam in terris quam in vineis, mobilibus vel immobilibus, seu cujuslibet generis possessionibus habere censuimus, oblationibus antiquorum monasteriorum exceptis, videlicet, S. Anthymi, S. Salvatoris, necnon S. Benedicti, et S. Petri in Campo. Addidimus etiam quod nullus laicorum ecclesias tenere vel oblationes vivorum et mortuorum in proprios usus retorquere praesumat; sunt enim plurimi, qui ecclesiasticas res, quasi jure haereditario a parentibus relictas, impudenter sibi usurpant; quod quia ecclesiasticis statutionibus nimis oppugnet, modis omnibus inhibemus. Quicunque [Col. 1349B] ergo temerario ausu huic nostrae sanctioni contraierit, et hoc nostrum apostolicum decretum in totum partemve infregerit, si ex sacris ordinibus fuerit, sui ordinis periculum incurrat, si vero laicus, nostrae apostolicae excommunicationi subjaceat. Et insuper bannum nostrum componat, septuaginta videlicet optimi auri libras, medietatem Lateranensi palatio, medietatem autem parti nostrum apostolicum servanti decretum.

Datum Perusiae, tertio Kal. Januarii, per manus Petri clerici fungentis vice Petri sanctae Romanae Ecclesiae subdiaconi ac bibliothecarii, anno ab Incarnatione Domini 1068, pontificatus vero domni Alexandri II anno VIII, indict. VI.



LXIV. Alexandri II epistola ad Rumoldum Constantiensem episcopum.---De abbate cujus servus furtis uno ictu ab ipso percussus, post sex menses mortuus est. (Anno 1061-69.)
[MANSI Concil. XIX, 963.]
[Col. 1349C]

ALEXANDER, RUMOLDO Constantiensi episcopo.

Intelleximus in litteris tuis quod earum latior, sacerdos videlicet et abbas, ita acerrime stimulatus servientem uno fustis ictu in dorso percusserit, et sic percussus ut per conjecturam admittitur, sex tamen mensibus transactis obierit. Unde hunc, quasi [Col. 1349D] homicidii culpa notatum, et sui gradus horrens incurrisse periculum et dignitatis perpendimus pertulisse naufragium. In qua re, salvo tui ordinis privilegio, quodammodo repentina severitas et statuisse videtur praejudicium et praecipue discretionis excessisse modum, quae nimirum clementiori nobis videtur moderamine temperanda. De qua videlicet habenda discretione si tua fraternitas haesitat, Gregorianae auctoritatis testimonium legat. Item. Fraternitati tuae mandamus ut fratrem istum abbatiae restituat; et si jam annus poenitentiae transactus habetur, sacerdotali sibi officio restituto, eum sacris altaribus ministrare permittat.



LXV. Alexandri II epistola ad Romaldum Constantiensem episcopum. (Anno 1061-69.)
[MANSI Concil. XIX, 983.]
[Col. 1350A]


Ad sequentem epistolam collectoris admonitio.

Quicunque Ivonem accusant de corrupto interpolatoque textu canonum et decretorum quae in collectionem suam transtulit, illis profecto accidet opportunum fragmentum sequentis Alexandri epistolae, quod ego offendi in ms. Pistoriensis cathedralis codice, in quo Ivonis decretum cum aliis nonnullis decretalibus sanctionibus in extremis pagellarum ora adjectis continetur. Ex hac ipsa enim epistola excerpsit Ivo cap. 409, et ex illo Gratianus, dist. 52, cap. Sollicitudo, canonem illum, quem et Labbeus inter Alexandri epistolas num. 32 recitat. In eodem Ivonis decreto data haec epistola legitur ad [Col. 1350B] Romaldum Constantiensem; in codice vero Pistoriensi ejus, ad quem dirigitur, nomen desideratur. Ad lectorum commodum utramque lectionem ex adverso positam exhibebo.



EX EDITO IVONIS ET GRATIANI. [1Kb]


Ad Romaldum Constantiensem episcopum. De eo qui, subdiaconatus ordine postposito, diaconus et presbyter est ordinatus.

Sollicitudo dilectionis tuae studuit consulere utrum portitor istarum litterarum diaconatus et presbyteratus officium sit idoneus peragere, necne, cum ad id praepropero [Col. 1350C] cursu, videlicet sine subdiaconatus ordine, negligentia potius quam superbia cognoscatur ascendisse. Unde nos consulendo charitati tuae mandavimus ut ab officio sacerdotali eum prohibeas, donec proximo quatuor temporum jejunio subdiaconatus ministerium sibi rite imponas, et sic deinceps ad majora officia eum redire concedas.



EX M. S. COD. PISTOR.
[Col. 1350B]

Alexander papa II.


De quodam sacerdote mal ordinato.

Quidam in clericalibus officiis educatus subdiaconatus gradum suscipere neglexit, et diaconatus ac presbyteratus honorem, non quidem ambitiose, sed negligenter conscendit. [Col. 1350C] In quo praeceptum canonicum non nos invenisse meminimus; consilium autem ex praerogativa auctoritatis apostolicae damus. Ab utriusque itaque, id est sacerdotalis et leviticae, quos inordinate suscepit, officio suspendatur, donec congruo tempore intersit ejus qui est ad subdiaconi benedicendum honorem; et cum eis subdiaconatus suscipiat benedictionem. Prius tamen discutiendum si ejus vita digna officio habeatur; et sic, si vitae canones [Col. 1350D] non obviaverit, in priore ordinatione diaconus et presbyter teneatur.



LXVI. Alexandri II epistola ad Wilielmum marchionem.---Excommunicatus alium excommunicare ne possit. (Anno 1061-69.)
[MANSI Concil. XIX, 977.]

Audivimus quod Henricus, Ravennas dictus archiepiscopus, nisus sit te excommunicare; quod, quia excommunicatus excommunicare non potuit, apostolica auctoritate te tuosque absolventes, mandamus exinde non curare.



LXVII. Alexander II canonicam S. Mariae Spoletinam tuendam suscipit et bona ejus confirmat. (Anno 1069.)
[UGHELLI, Italia sacra, I, 1260.]
[Col. 1351A]

ALEXANDER episcopus, servus servorum Dei, PETRO venerabili praeposito canonicae S. Mariae in matrice ecclesia Spoletani episcopatus, suisque successoribus in perpetuum.

Quoniam divinae miserationis clementia nos in specula universalis administrationis constituit, ex consideratione nostri officii cogimur universis Ecclesiis providere. Ideoque tum rogatione episcopi tui Andreae, tum tuis devotis precibus, amandi filii, flexi, te tuosque fratres ac praefatam canonicam cum [Col. 1351B] omnibus sibi legaliter pertinentibus sub munimine ac tutela apostolicae defensionis suscipimus, et confirmamus praefatae canonicae quidquid nunc juste habet, et quidquid praedictus Andreas episcopus ejusdem Ecclesiae eidem canonicae tradidit atque concessit, videlicet plebem S. Joannis in campo, et decimam S. Mariae in campo cum decima Azzanine Fractae, ac plebe S. Gregorii in Nido, et curtim S. Angeli in capite cum omnibus infra se habentibus, et plebem de Verelano, et plebem de Turino, et plebem de Bernano, et plebem de Lederano, et tres partes totius civitatis, decimae videlicet Spoletanae cum tribus partibus oblationem vivorum ac mortuorum, et terram totam pertinentem praefatae [Col. 1351C] canonicae, et quidquid praedicta canonica deinceps juste acquisitura et tam largitione praedicti episcopi Andreae, sive omnium successorum ejus quam oblatione quorumcunque fidelium in plebibus et capellis, decimis et pertinentiis, terris et vineis, seu cujuslibet generis possessionibus, salva in omnibus reverentia proprii episcopi. Concedimus itaque tibi Petro praeposito, et omnibus ejusdem canonicae fratribus vestrisque omnibus successoribus haec omnia, quae supra scripta sunt, statuentes ut nullus archiepiscopus, episcopus, rex, dux, marchio, comes, seu aliqua ecclesiasticarum, vel saecularium magna parvaque persona vos inquietare, et jam dictam canonicam de omnibus supra memoratis rebus divestire, vel quid ab ejus jure in aliud transferre [Col. 1351D] praesumat; servato in omnibus jure S. Romanae Ecclesiae et privilegio. Quisquis autem temerario ausu, quod absit, hujus nostrae sanctionis privilegium contraierit, et illud in totum partemve infregerit, nisi admonitus digna satisfactione, quod contra nostra apostolica statuta deliquerat, emendaverit, sciat se apostolicae excommunicationis ac anathematis vinculo graviter innodatum, ac per hoc diabolo, et angelis ejus atrocibus poenis miserabiliter deputatum. At vero, qui pio intuitu custos et observator hujus nostrae statutionis exstiterit, apostolicae benedictionis abundantia repleatur.

Datum Narnensi urbe, XVII Kal. Februarii, per [Col. 1352A] manus Petri clerici fungentis vices Letes sanctae Romanae Ecclesiae subdiaconi ac bibliothecarii, anno ab Incarnatione Domini 1069, pontificatus vero domini Alexandri papae II octavo, ind. VII.



LXVIII. Alexander II ecclesiae Narniensis canonicorum bona confirmat. (Anno 1069.)
[UGHELLI, Italia sacra, I, 1014.]

ALEXANDER episcopus, servus servorum Dei, dilecto in Christo filio ALBERTO archidiacono Narniensis Ecclesiae, cunctisque canonicis S. Juvenalis, et Cassii, necnon et Maximi, illorumque successoribus in perpetuum

Convenit apostolico moderamini pia religione pollentibus [Col. 1352B] benevola compassione succurrere et petentium votis congruum impertiri suffragium. Igitur, quia postulatis a nobis quatenus concederemus et confirmaremus vobis omnia bona ipsius canonicae, inclinati precibus vestris, per hujus nostrae confirmationis seriem confirmamus et corroboramus vobis vestrisque successoribus bona ipsius canonicae, quae modo juste habetis et in perpetuum juste habituri estis, sive sint mobilia, sive sint immobilia; sicut in decreto actorum habetis, episcopi scilicet vestri, salva in omnibus justitia et reverentia . . . vestra, statuentes apostolicam censuram subducere obtestatione judicii, ut nullus archiepiscopus, episcopus, dux, marchio, sive comes, seu vicecomes, aut aliqua ecclesiastica vel saecularis, magna parvaque [Col. 1352C] persona contra hanc nostram confirmationem agere praesumat, servato in omnibus jure sanctae Romanae Ecclesiae, et privilegio. Quisquis autem hujus nostrae sanctionis privilegium violaverit, et admonitus digna satisfactione, quod contra nostra apostolica statuta deliquit, non emendaverit . . . se apostolicae excommunicationis ac anathematis vinculo graviter innodat; at vero qui, pro intuitu justo, et observator exstiterit apostolicae benedictionis abundantia repleatur.

Datum in monasterio Sancti Laurenti Catiliani, XVI Kal. Febr. per manus . . . Ecclesiae subdiaconi ac bibliothecarii, anno ab Incarnatione Domini millesimo sexagesimo nono, pontificatus vero domni [Col. 1352D] Alexandri papae II, anno VIII, ind. VII.



LXIX. Alexander II monasterii S. Petri Coeli Aurei Papiensis privilegia confirmat. (Anno 1069.)
[ROBOLINI, Notizie appartenti alla Storia della sua patria, Pavia, 1823, in-8o, III, 61.]

Sotto questo anno 1069 abbiamo giusta la Cronaca di S. Petro in Ciel d' Oro una bolla del papa Alessandro II, diretta a Benedetto abbate del detto monastero, alquale conferma gli antichi privilegi Le note cronologiche sono:

Dat. Lucae, octavo Idus Novembris . . . . . anno X pontificatus domni Alexandri II papae, Incarnationis autem Domini 1069; indict. VII [(3) 1Kb] .



LXX. Alexandri II epistola ad Lanfrancum. (Anno 1061-70.)
[THEINERUS, Disquisitiones criticae, pag. 206.]
[Col. 1353A]

ALEXANDER episcopus, servus servorum Dei, LANFRANCO utriusque sapientiae gratia repleto salutem et apostolicam benedictionem.

Gratias omnipotenti Deo referimus, qui post eruditionem mundanae sapientiae ad illius te transtulit sapientiae studium, quae vera est et de qua scriptum est: Beatus homo, qui invenit sapientiam et affluit prudentia. Merito enim illi multiplices gratiae agendae sunt cujus Spiritus sic te utriusque disciplinae fonte replevit ut in uno fere omnibus sis excellentia dissimilis, et in altero virtutum merito laudabilis. [Col. 1353B] Hujus itaque gratiae venerabilis fama, circumquaque diffusa, quia ab omnibus fere mundi partibus ad tuae fluenta eloquentiae multos allexit, quemdam nostrum fratruelem, quem paternis ut nosmetipsos diligimus affectibus, ad ejusdem tuae eloquentiae dulcedinem nimium gliscentem dirigere cupimus, qui tamen Deo gratias, grammaticae artis peritia bene instructus, dialecticae omnino non est alienus. De quo si ad votum nostrum pro scire et valere tuo te habueris, scias ibidem procul dubio nos tibi utriusque remunerationis merito pie et liberaliter recompensaturos. Quid autem ex hoc confidere possimus, notificare studeas quantocius.



LXXI. Alexander II papa confirmat Harlebecani collegii canonicorum institutionem. (Anno 1070.)
[MIRAEUS, Opp. diplom., t. I, pag. 61.]
[Col. 1353C]

ALEXANDER episcopus, servus servorum Dei, ERLEBOLDO praeposito Harlebecensis canonicae S. Salvatoris, sitae in episcopatu Noviomensi, cunctisque suis successoribus regulariter promovendis in perpetuum.

Quandoquidem divinae providentiae dispensatione universalis administrationis curam suscepimus, ex debito nostri officii cogimur cunctis ecclesiis per orbem terrarum late diffusis providere et utilitatibus earum ac saluti animarum, quae in eis sunt, solerti studio invigilare, praesertim his locis, quae pia religione pollere [Col. 1353D] noscuntur, et nostro munimine specialiter quodammodo se tueri humili prece deposcunt, qui in eis habitat Domino servientium chorus, quatenus a turbine saecularium adversitatum nostra protectione defensi, liberius vota sua continuata Domino reddere, et eodem quo coeperunt sancto proposito usque in finem securi perseverare praevaleant.

Quare cum interventu praeclarae comitissae Adelae, tum tuis devotis precibus flexi, dilecte fili, te ac praenominatam canonicam cum omnibus sibi pertinentibus sub tutela apostolicae defensionis suscipimus, et confirmamus jam dictae venerabili canonicae [Col. 1354A] quidquid hactenus habuit, tam largitione piissimorum principum, quam oblatione quorumcunque fidelium, juxta nobilissimi praeceptum regis Francorum Philippi, et praeceptum Balduini Noviomensis episcopi, vel deinceps habitura est, tam in terris quam in vineis [(4) 1Kb] , et villis, et ecclesiis majoribus et minoribus omnibusque rebus mobilibus et immobilibus, ita ut non liceat cuiquam ecclesiasticorum vel saecularium magnae parvaeque personae praenominatam canonicam de suis omnibus inquietare, vel quid ab eis jure in alienum transferre, salva in omnibus proprii episcopi reverentia. De ordinando vero praeposito in eodem loco, hoc apostolica auctoritate sancimus, ut nullus ibi praesumat quemquam praeponere contra canonicam regulam, sed defuncto [Col. 1354B] praeposito suo, congregatio eligat, vel de eadem congregatione, si ibi idoneus inventus fuerit, vel de alia, quem potiorem vitae meritum commendaverit, juxta canonicam regulam.

Si quis vero hujus nostrae sanctionis privilegium spiritu superbiae ductus contraierit, et illud in totum partemve infregit, nisi admonitus digna satisfactione, quod in venerabilem locum deliquerat, emendaverit, noverit se apostolici anathematis vinculo innodandum. At vero qui pio intuitu custos et observator exstiterit, perpetuae benedictionis abundantia repleatur.

Datum Laterani quinto Kal. Feb., per manus Petri clerici, fungentis vice Petri sanctae Romanae Ecclesiae cardinalis ac bibliothecarii: anno vero ab Incarnatione [Col. 1354C] Domini millesimo septuagesimo, pontificatus autem domni Alexandri papae II octavo, indictione VIII.



LXXII. Alexandri II epistola ad Gebehardum Salzburgensem archiepiscopum.---Concedit ut episcopatum unum in sua parochia constituat. (Anno 1070.)
[MANSI, Concil. XIX, 975, ex Metropoli Salisburg., tom. I.]

ALEXANDER episcopus, servus servorum Dei, GEBEHARBO Salzburgensi archiepiscopo, suisque successoribus in perpetuum.

Quoties ea a nobis petuntur quae religioni conveniunt, prompta debemus concessione annuere et [Col. 1354D] favoris nostri gratanter praebere assensum, quoniam ex consideratione nostri officii cogimur ecclesiarum utilitatibus, etiam si minime exigantur, sollicite invigilare et animarum saluti solerti studio providere. Quapropter, dilectissime frater, quia postulasti a nobis quatenus apostolica auctoritate concederemus tibi unum episcopatum in tua parochia constituere, quia Ecclesia tua tam ample diffusa est, quod per te solum non possis eam in chrismate aliisque pluribus, quibus episcopali officio indiget, decenter ac rationabiliter regere, piis precibus tuis inclinati, libenter annuimus, et ut etiam impleatur satagimus. [Col. 1355A] Apostolica igitur auctoritate, venerande frater, religioni tuae concedimus, volumus, et firmamus, atque auctoritate beati Petri apostolorum principis: in quocunque loco tibi melius visum fuerit, episcopatum in tua parochia construe, et ad procurandam salutem animarum adjutorem tibi tua consideratione ibi praepone, ita tamen ut episcopatus ille Ecclesiae tuae, tibique vel tuis successoribus nunquam subtrahatur, et nullus ibi episcopus quandoque, sive per investituram, ut dici assolet, vel quocunque pacto inibi constituatur, nisi quem tu vel tui successores prompta voluntate elegerint, ordinaverint et consecraverint. Indignum enim atque detestabile est ut hoc quod studio pietatis a vobis quaesitum, apostolica auctoritate firmatum, ad detrimentum Ecclesiae tuae quolibet modo vertatur. Si quis autem [Col. 1355B] temerario ausu hujus nostrae sanctionis privilegium infregerit, noverit se apostolicae excommunicationis atque anathematis vinculo innodatum. At vero, qui pio intuitu custos et observator exstiterit, perpetuae benedictionis abundantia repleatur.

Data Lateranis, XII Kal. Aprilis, per manus Petri clerici, fungentis vice Petri sanctae Romanae Ecclesiae cardinalis ac bibliothecarii, anno ab Incarnatione Domini 1070, pontificatus vero domini Alexandri papae II nono, indict. VIII.



LXXIII. Ecclesia collegiata S. Mariae de Belliloco in dioecesi Matisconensi, in protectionem apostolicae sedis recipitur, eique bona omnia et privilegia confirmantur. (Anno 1070.)
[COCQUELINES, Bull. Rom., tom. II, p. 13.]
[Col. 1355C]

ALEXANDER episcopus, servus servorum Dei, canonicis ecclesiae Sanctae Mariae, sitae in episcopatu Matisconensi, loco Belliloco, illorumque successoribus in perpetuum.

Quoties ea a nobis petuntur, quae a religione non discrepant, libenter debemus annuere, et favoris nostri gratanter praebere assensum, quoniam ex consideratione apostolicae sedis, cui Deo auctore, licet indigni meritis, praesidemus, cogimur, etiam si a nobis exigantur, his talibus semper invigilare, ac saluti animarum solerti studio providere. Quapropter, dilectissimi filii, quia postulastis a nobis, quatenus [Col. 1355D] et ecclesiam, circa quam degitis, sub tutela apostolicae defensionis susciperemus, cum per interventum episcopi vestri per litteras vestras, tum devotis precibus vestris flexi, petitioni vestrae libenter annuimus. Inclinati ergo vestris rogationibus vos, vestraque bona atque praedictam ecclesiam sub munimine apostolicae protectionis suscipimus; et confirmamus quidquid dicta ecclesia juste habet, vel deinceps juste acquisitura est, tam in terris quam in vineis, seu cujuslibet generis possessionibus: ita ut non liceat cuiquam ecclesiasticorum vel saecularium magnae parvaeque personae vos inquietare, vel quidquid injuria praenominatae ecclesiae in alienum transferre: salva matris Ecclesiae, et [Col. 1356A] proprii episcopi reverentia. Quisquis autem temerario ausu hujus nostrae sanctionis privilegium infregerit, nisi resipuerit, noverit se excommunicationis atque anathematis vinculo innodandum. At vero qui pio intuitu custos et observator exstiterit, perpetuae benedictionis abundantia repleatur.

Datum Laterani II Kal. April., per manus Petri clerici, fungentis munere Petri sanctae Romanae Ecclesiae cardinalis, ac bibliothecarii, anno Incarnationis Domini 1070, pontificatus D. Alexandri H papae IX, indict. VIII.



LXXIV. Alexander II confirmat privilegia abbatiae Sancti Benigni Fructuariensis. (Anno 1070.)
[COCQUELINES, Bull. Rom. Pont., tom. II, pag. 14.]
[Col. 1356B]

ALEXANDER episcopus, servus servorum Dei, venerabili ALBERTO abbati monasterii Sanctae Mariae, siti in Ipporegiensi loco, qui dicitur Fructuaria, suisque successoribus regulariter promovendis in perpetuum, salutem.

Ex consideratione hujus sanctae apostolicae sedis, cui Deo auctore, licet indigni meritis, praesidemus cogimur, universis Ecclesiis providere, praesertim iis locis qui pia religione pollere noscuntur. Multum enim Domino nostro Jesu Christo sollicitudinis nostrae curam placere confidimus, si servos ejus, ut sibi securius militare valeant, a turbine saecularium [Col. 1356C] perturbationum scuto nostrae protectionis defendimus. Quapropter, fili charissime, cum interventu dilectissimae filiae nostrae Agnetis imperatricis, tum dilecti ac venerabilis Annonis Coloniensis archiepiscopi rogatione, tuis etiam precibus per nuntios tuos inclinati, jam dictum monasterium, quod per studium servorum Dei constructum absque aliqua saeculari potentia ad hoc, quod esse videtur pervenit quodque hactenus summa devotione ad hanc sanctam sedem respexit, sub tutela apostolicae defensionis suscipimus, et confirmamus quidquid recte habet, vel deinceps est acquisiturum in mobilibus, imo et immobilibus, ita ut non liceat cuiquam magnae vel parvae personae servos Dei, ibi vel in cellis suis degentes, inquietare, vel de substantia sua imminuere, [Col. 1356D] nec quidquam de ejus jure in alium transferre, vel saeculare placitum facere. Specialiter autem Ipporegiensi episcopo, ne ibi hospitium faciat, apostolica auctoritate interdicimus, salvo in omnibus Ecclesiae Romanae privilegio. Si quis autem temerario ausu hujus nostrae sanctionis privilegium in totum vel in partem infregerit, nisi digna satisfactione emendaverit, norit se apostolicae excommunicationis et anathematis vinculo innodandum. At vero qui pio intuitu custos et observator exstiterit, perpetuae benedictionis abundantia repleatur.

Datum Laterani, anno Domini 1070.



LXXV. Alexander II Ecclesiae Aretinae possessiones, petente Constantino episcopo, confirmat. (Anno 1070.)
[UGHELLI, Italia sacra, I, 416.]
[Col. 1357A]

ALEXANDER episcopus, servus servorum Dei, CONSTANTINO, episcopo Aretinae Ecclesiae, ejusque successoribus promovendis in perpetuum.

Convenit apostolico mandamini pia religione pollentibus benevola compassione succurrere, et poscentium animis alacri devotione impertiri assensum, ut ea quae mota et legaliter examinata sunt, atque apostolica auctoritate firmata, perpetuis temporibus maneant inconcussa. Quapropter nostrae pontificatus auctoritatis praecepto fieri decrevimus confirmantes [Col. 1357B] scilicet S. sedis Aretinae Ecclesiae omnia, quae ab antecessoribus nostris, Leone videlicet, et Stephano atque Paschali, Adriano, Victore, item Stephano pontifice IX per apostolici privilegii seriem juste, canonice, et perpetuo jure firmata sunt, videlicet plebem S. Felicis in Brolio, plebem S. Mariae in Pacina, ecclesiam S. Ansani, cum omnibus suis pertinentibus, plebem S. Victoris, plebem S. Viti in Versure, plebem S. Andreae in Maleno, plebem S. Stephani in Acinano, plebem S. Mariae in Papa, plebem S. Mariae in Saltu, plebem S. Agathae, et plebem S. Joannis in Vescona, plebem S. Viti in Corsignano, plebem S. Mariae in Cosona, plebem S. Donati in Sintigliano, monasterium S. Petri in [Col. 1357C] Assu cum omnia sua pertinentia. Praeterea confirmamus eidem S. Aretinae Ecclesiae praefatam ecclesiam S. Ansani, cum omnibus suis pertinentibus, ita ut synodica sanctio (quae tempore Luitprandi regis Longobardorum) inter Adeodatum Senensis Ecclesiae episcopum, et Lupertianum Aretinum episcopum, necnon quae tempore Karoli Magni inter Aribertum praefatae Ecclesiae Aretinae episcopum, et Andream Senensem episcopum, nihilominus canonice data est. Haec nostra auctoritate perpetuo firma ac rata habeantur, nec ulla deinceps calumnia Senensium episcoporum audiatur. His ita corroboratis, apostolica censura, sub divini nominis constitutione atque districti decreti anathematis interpositione, interdicimus ut nulla quamlibet et quantumlibet [Col. 1357D] magna vel parva persona, seu cujuscunque conditionis homo, tam de praefatis plebibus et S. Ansani basilica quam etiam ex cunctis quae ex Aretinae Ecclesiae de jure competunt, rebus mobilibus, vel immobilibus, sese moventibus eam inquietare, seu divestire, vel calumniare praesumat. Si quis autem, quod non optamus, contra hoc nostrae constitutionis edictum temerario ausu insurgere tentaverit, quod molitus fuerit annihiletur, et insuper divino anathemate percussus, nisi forte satisfaciendo resipiscat, damnetur. Conservator vero hujus nostri apostolici privilegii benedictionis gratia donatus, intra paradisi moenia, cum sanctis omnibus in sempiternum gaudeat. Amen.

Data in episcopatu Aretino, VI idus Junii, per [Col. 1358A] manus Petri clerici, fungentis vices Petri S. R. E. card. anno ab incarn. Domini 1070, pontificatus autem Domini Alexandri II nono, ind. VIII.



LXXVI. Alexandri papae II privilegium pro monasterio S. Mariae de Florentia. (Anno 1070.)
[MARGARINI, Bullar. Casin. tom, II, pag. 100, ex archiv. S. Mariae Florent., caps. M, num. 43.]

ALEXANDER episcopus, servus servorum Dei, PETRO Florentino abbati, suisque successoribus regulariter promovendis, in perpetuum, salutem et apostolicam benedictionem.

Cum sedis apostolicae, cui praesidemus indigni, sollicitudo deposcat, ut ad omnium ecclesiarum [Col. 1358B] providentiam, cura nostra discurrat; incongruum nobis visum est, parcius nos illis impendere, qui tantum ad monasticae religionis studia videntur attendere. Hac ergo causa, tum etiam reverentissimi, atque sanctissimi episcopi Petri Damiani Hostiensis, confratris et cardinalis nostri interventu, ac dilectione plurima; precibus quoque Petri Florentini reverentissimi abbatis, suorumque confratrum, sic aures animumque deflectimus, ut praecepti nostri vigore, omnium possessionum, jure ipsius monasterii, dominia confirmaremus. Auctoritate igitur apostolica, nostra statuit infirmitas, ut praedictum monasterium Sanctae Mariae Florentinae civitatis secure et quiete habeat, firmiterque teneat, quidquid antiquitus [Col. 1358C] habuit, tenuitque vel juste illi competunt, vel in posterum est habiturum. Castrum scilicet de Viclo, cum curte, et ecclesiis, et omnibus possessionibus ad eum pertinentibus. Castrum de Signa, et tertiam partem castri de Grumulo, cum ecclesia et pertinentibus eorum. Curtem de Greve, cum ecclesia Sancti Martini, caeterisque possessionibus suis. Ecclesiam Sancti Bartholomaei, cum curte, et terra Genzonis et Azzae uxoris ejus de Radda. Insuper et terram, et curtem ejusdem de Petrorio, seu in quibuscunque locis, cum omnibus proprietatibus, possessionibus ac pertinentiis suis. Castrum Radda cum curte, et ecclesiis, caeterisque possessionibus ad eam pertinentibus. Castri de Tignano tertiam partem, cum ecclesiis et proprietatibus, seu pertinentiis, [Col. 1358D] monasterii competentem. Ecclesiam Sancti Nicolai in campo Clarentis, cum curte domnicatis proprietatibus, et omnibus adjacentiis eidem pertinentibus. Castrum de Collemontis, cum curte de Foscis, et omnibus proprietatibus, et pertinentiis sibi competentibus. Curtem Caccerini, cum proprietatibus, caeterisque possessionibus suis. Castrum Bibianum, cum curte, et ecclesiis, et proprietatibus ad eum pertinentibus. Ecclesiam Sancti Martini in loco confluenti, cum proprietatibus suis. Ecclesiam Sancti Martini infra civitatem, quae est juxta praelibatum monasterium, cum omnibus terris, casis, dominicatis, proprietatibus et pertinentiis suis. Ecclesiam sancti Martini in Melsula, cum omnibus terris et pertinentiis eidem competentibus. Curtem Montis [Col. 1359A] Domini, cum omnibus proprietatibus et possessionibus ad eum pertinentibus. Curtem de Mandria cum proprietatibus, omnibusque adjacentiis suis. Terram Joannis filii Teudi, cum casis et dominicatis, caeterisque possessionibus et proprietatibus, sicut per cartulam offersionis, Donatus ejusdem Joannis filius et Maria mater ejus, monasterio obtulerunt. Ecclesiam Sancti Laurentii in Signa quae libellario nomine episcopatu est acquisita. Ecclesiam Sancti Proculi cum terris suis, et domibus circa se. Terram quoque et sterpetum in Podio rivi frigidi, quae et Carcia dicitur. Decimam de curte Viclo, quam ab episcopatu per libellum tenet. Decimam quam Guido Vulteranensis episcopus, per cartulam offersionis, monasterio obtulit. Decimationem terrae, quae Miccina dicitur; [Col. 1359B] et decimationem curtis Caccerini. Praeter haec omnia, interveniente praedicto Petro episcopo, et cardinali nostro, et Petro praefati monasterii venerabili abbate, cum omnibus confratribus suis, adjudicamus et confirmanus quaecunque hospitali praelibati, monasterii extra et juxta portam posito, ipse Petrus venerabilis abbas, vel ejus praedecessores, ad usum pauperum ac peregrinorum per cartulam donationis cum suis fratribus contulerunt, scilicet: decimationem de Viclo et de Grove, de Signa, de Palude nova et vetere, caeteraque omnia quae in chartula donationis scripta sunt et quaecunque largitione fidelium in perpetuum est habiturum. Potestatem etiam quoscunque mortuos recipiendi monasterio eidem concedimus, ac sepeliendi. Siquidem episcopum [Col. 1359C] Florentinae civitatis Romana Ecclesiae catholicum habuerit, consecrationem ab eo recipiat; quod si suspectus Ecclesiae Romanae fuerit, licentiam petendi quemcunque meliorem habeat. Haec omnia, ita confirmamus, ita statuimus, ita observari praecipimus, ut nullus rex, dux, marchio, comes, vicecomes, castaldio, nullus episcopus, nullus dominus, nulla omnino magna parvaque persona, cum dignitate, vel privata, hujus nostri privilegii praecepta violare praesumant. Sed praefatus venerabilis abbas, et omnes successores ejus, in perpetuum omnium supra nominatorum jura, quiete et secure possideant, teneant rationabiliter et regulariter disponant; nec unquam ab eorum dominio recedant. Sed omnium [Col. 1359D] hominum sublata perturbatione, firma semper permaneant. Haec statuta nostri privilegii, apostolica auctoritate confirmati, si quis ausu temerario violaverit, ex parte Dei omnipotentis, Patris et Filii, et Spiritus sancti excommunicationis, et perpetui anathematis non dubitet se, usque ad emendationem vinculis innodatum. Quisquis vero horum omnium, quae supra statuimus, observator exstiterit, benedictio Dei omnipotentis et beatorum Petri et Pauli, super eum, velut uberrimus imber coelitus influat, et haereditatem coelestis gloriae perpetuo jure possideat.

Datum Lucae Nonis Octobris, per manus Petri, sanctae R. E. cardinalis presbyteri ac bibliothecarii, anno X pontificatus D. Alexandri papae II, Dominicae vero Incarnationis 1070, indictione IX.



LXXVII. Alexandri II papae privilegium pro Lucensibus episcopis. (Anno 1070.)
[FIORENTINI, Memorie della gran contessa Matilda, Documenti, pag. 52.]
[Col. 1360A]

ALEXANDER episcopus, servus servorum Dei, Lucensibus episcopis in perpetuum.

Cum universis per orbem terrarum Ecclesiis ex consideratione apostolicae sedis, cui Deo auctore praesidemus nos conveniat providere, praecipue tamen illis quae nobis speciali, et peculiari amore devinctae sunt. Ideoque volentes episcopatum Lucensem ab omnibus infestationibus esse tutum et quietum, ne quod absit, ab invasoribus diminutionem, [Col. 1360B] aut invasionem patiatur, firmamus, ac confirmamus episcopis ejus omnes plebes ipsius episcopatus cum capellis infra eas aedificatis, et aedificandis, ut quiete habeant, et possideant praedictas plebes et capellas, ut nullus rex, nullus episcopus, abbas, marchio, comes, vicecomes, presbyter clericus, aut monachus invadat, surripiat, vel subtrahat, a ditione et dominio praedictorum episcoporum, sed omnes administrantes jam dictis plebibus, et capellis debitam aut solitam obedientiam illis persolvant. Si quis autem, quod non credimus, temerario ausu, huic nostro apostolico privilegio contrarius exstiterit, sciat se, nisi resipuerit et damnum quod fecerit emendaverit, auctoritate Dei omnipotentis et B. Petri apostolorum principis, ac nostro anathematis vinculo [Col. 1360C] innodatus, et a regno Dei alienus, atque cum Juda traditore sociatus; insuper compositurus existat auri optimi libras decem, medietatem sacro nostro palatio, medietatem Lucensi episcopo, et super haec quod diripuit, vel invasit praedicto restituat episcopatui. Qui vero pio intuitu custos, et observator hujus nostri apostolici praecepti exstiterit benedictionis apostolicae gratiam, vitamque aeternam a Domino Deo nostro mereatur in saecula saeculorum, Amen.

(Intra crucem circuli: MAGNUS DOMINUS NOSTER, ET MAGNA VIRTUS EJUS. In circuitu vero: DEUS NOSTER REFUGIUM ET VIRTUS.)

Datum Lucae, III Nonas Decembris per manus Petri, sanctae Romanae Ecclesiae presbyteri cardinalis ac bibliothecarii; annox pontific. domni Alexandri [Col. 1360D] II papae, Incarnat. vero Dom. mill. septuag., indict. septima.

(Adest bulla plumbea, quae ex uno latere Petrum claves a coelesti manu suscipientem demonstrat, his in circuitu signatis litteris:

QUOD NECTIS NECTAM, QUOD SOLVIS, PETRE, RESOLVAM.
Altera vero parte haec circum notantur verba: ALEXANDER PAPA, et in medio numerus II conspicitur.)




LXXVIII. Alexander papa recipit in clientelam abbatiam Sancti Rigaldi, et tribuit facultatem fratribus eligendi abbatem secundum regulam S. Benedicti. (Anno 1071.)
[MABILL., Annal. Bened., V, 628.]

ALEXANDER episcopus, servus servorum Dei, congregationi [Col. 1361A] de monasterio Sancti Rigaldi de Ancisa in perpetuum.

Religiosis desideriis ea pietate et benevolentia consulendum atque concedendum est ut propositum piae devotionis de fructu suae provectionis gaudeat et meritum benignitatis acquirat, quod huic sine difficultate praesidia praestat. Igitur venerabilis frater Eustorgius, monasterii S. Austremonii de Alverno monachus, in silva quadam quae dicitur Adversa, in episcopatu Matisconensi, eremum inhabitaverat, et desertum loci ad usque monasterii et aliquantulae congregationis fructum, adjutorio divinae miserationis et pia collatione fidelium animarum excoluerat; apostolatus nostri praesentiam adiens, intervenientibus fratris nostri Aganonis Augustodunensis episcopi [Col. 1361B] precibus, suppliciter postulavit ut idem monasterium in apostolica jura reciperemus et privilegio apostolicae tuitionis muniremus, quatenus ille venerabilis locus singulari patrocinio et defensione matris omnium Ecclesiarum suffultus et roboratus, et felicior in omni bono crescat, et securior inter humana testamenta consistat. Cujus precibus sine contemptu pietatis et justitiae effectum non potuimus denegare. Notum ergo sit omnibus fidelibus in perpetuum quoniam eidem fratri et charissimo filio nostro Eustorgio suisque fratribus, cunctisque eorum successoribus privilegium nostrae apostolicae tuitionis concessimus, statuentes et expresse decernentes ut ipsum monasterium Sancti Rigaldi de Ancisa, et omnia quaecunque jure habet, aut divina pietas . . . . [Col. 1361C] in futurum sibi habenda concesserit, ita sub jure et apostolicae majestatis protectione consistant ut nullus imperator, rex, dux, marchio, episcopus, comes seu abbas, vel aliqua persona saecularis aut ecclesiastica, magna vel parva, aut invadere aut molestare, vel in aliquo inquietare et a statu suo aliquid conditionaliter inde exigendo turbare praesumat. His etiam addimus ut nullus in eodem monasterio, nisi per electionem fratrum, juxta regulam sancti Benedicti, abbas constituatur; et episcopus Matisconensis, in cujus parochia est, si gratis, hoc est sine pretio, licet velit facere, electum a fratribus debeat consecrare, et suo regimini coetu sibi commendare; sin vero pretium exigat pro consecratione [Col. 1361D] aut aliquo modo canonicam electionem fratrum tentet impedire, ad apostolicam sedem pro ordinando et consecrando abbate suo veniant. Si quis vero citra hujus nostrae constitutionis et confirmationis paginam nefario ausu agere et venire tentaverit, nisi resipiscat, auctoritate apostolorum Petri et Pauli ac nostra excommunicandum et ab omni consortio fidelium repellendum se esse pertimescat. Qui autem piae venerationis intuitu observaverit, et hic apostolicae benedictionis gratiam et consolationem habeat, et aeternae remunerationis praemium Deo donante capiat.

Datum Laterani, XVI Kal. Aprilis, per manus Petri sanctae Romanae Ecclesiae presbyteri cardinalis, [Col. 1362A] anno X pontificatus domni Alexandri II papae, Dominicae vero incarnationis 1071, indictione IX.



LXXIX. Clero Mediolanensi.---De archiepiscopo Simoniaco. (Fragm.---Anno 1071.)
[MANSI, Concil. XIX, 979.]

Archiepiscopum vestrum Simoniacum fuisse nullus vestrum ignorat, quia, dum abbatias et ordines vendit, hoc etiam ipse propalat.



LXXX. Alexander II monasterii S. Joannis Pinnensis, praesente Hugone Candido presbytero cardinali a Sancio Hispaniae rege cum caeteris monasteriis B. Petro abbati, protectionem suscipit et privilegia instituit. (Anno 1071.)
[MABILL., Annal. Bened., V, 42.]
[Col. 1362B]

Charissimo filio AQUILINO, religioso abbati monasterii Sancti Joannis Baptistae de Pinna, in Aragonia provincia.

Apostolicae sedi non nostris meritis, sed sola Dei misericordia praesidentes, accepimus, in partibus Hispaniae, catholicae fidei unitatem a sua plenitudine declinasse, et pene omnes ab ecclesiastica disciplina et divinorum cultu interiorum aberrasse. Itaque, instigante nos commissae sanctae et universalis Ecclesiae providentia, ad correctionem Ecclesiarum Dei, filium nostrum Hugonem Candidum, et cardinalem presbyterum, in partes illas misimus, qui divina suffragante clementia Christianae fidei robur et integritatem ibi restauravit, Simoniacae haeresis inquinamenta [Col. 1362C] mundavit et confusos ritus divinorum obsequiorum ad regulam canonicam et ordinem reformavit. Dilectus ergo filius noster Sancius rex Hispaniae, divina gratia praeventus et accensus amore, cum omnibus quibus potuit, ad veram perfectamque fidem nobilitatis suae gloriam convertit et protinus semetipsum apostolicae dignitati commisit ac subdidit, et monasteria suae ditionis diu alienata Romanae Ecclesiae proprio jure tenenda reddidit. Haec autem rex piissimus per te, dilectissime fili, praedicti monasterii Sancti Joannis Baptistae de Pinna abbatem et suum spiritualem patrem, mediante Hugone cardinale nostro, in nostram praesentiam cum chartarum monumento deferri destinavit, et proprium [Col. 1362D] testem suae devotionis adhibuit, specialiter quidem hoc a nobis impetrare desiderans ut praefatum monasterium, cui eo juvante serviendo praesides, juxta votum et postulationis suae desiderium, constituto censu, videlicet unius unciae auri, per singulos annos in tutelam et singulare patrocinium sanctae Romanae Ecclesiae susciperemus, et privilegio apostolicae tuitionis idem monasterium cum omnibus sibi pertinentibus muniremus. Cujus oblationem et dignam petitionem per te omni charitate et benevolentia suscipientes, pariterque religiosis desideriis suis libenter annuentes (quoniam te apostolicae dignitati devote subjectum, et ad regimen abbatiae reluctantem et invitum adductum esse cognovimus), te, et monasterium tuum, cum omnibus sibi [Col. 1363A] Pertinentibus, in jus et defensionem sedis apostolicae suscipientes, privilegii apostolici ornamentum praesidiumque tibi concedimus. Ad haec statuit pontifex, ut abbas in eodem monasterio, sicut regula sancti Benedicti praecipit, nonnisi communi fratrum consensu eligatur, et ab episcopo illius dioecesis, si catholicus fuerit, alias a quolibet alio episcopo ordinetur, qui nullatenus sine judicio sedis apostolicae deponatur.

Datum Laterani XV Kal. Novembris per manus Petri S. R. E. presbyteri cardinalis ac bibliothecarii, anno XI pontificatus domni Alexandri II papae, anno scilicet Dominicae Incarnationis 1071, indictione IX.



LXXXI. Monasterium S. Edmundi sub protectione sedis apostolicae recipitur, ejusque bona omnia confirmantur. (Anno 1071.)
[COCQUILINES, Bull. Rom., tom. II, pag. 15.]
[Col. 1363B]

ALEXANDER episcopus, servus servorum Dei, dilecto in Christo filio BALDUINO, abbati monasterii S. Edmundi quod Badriceshurde nuncupatur, in Anglia constituti, ejusque successoribus, in perpetuum.

Quanquam sedes apostolica, universalis mater et omnium ecclesiarum princeps, universas Ecclesias communi jure et dispositione contineat; pleraque tamen inveniuntur, quae in singulare patrocinium Sanctae Romanae Ecclesiae commendari, ac proprie ejus juri applicari ac submitti cupiunt; quatenus [Col. 1363C] singulari providentia et charitate suae matris amplexae, usquequaque liberiores et munitiores existant; et ad exercenda divinae servitutis obsequia inde tranquillitatis et praesidii munitiores accipiant, unde magisterium sacrae traditionis exspectant. Si igitur in eadem apostolica sede praesidenti haec sollicitudo et cura singularis incumbit, ut ex ipsa consideratione regiminis, omnibus tam in defensione et corroboratione diligentiam, quam in spiritali speculatione et doctrina vigilantiam, quantum Deo auxiliante praevalet, circumferre debeat; valde congruit, ut si quando ea, quae ad honorem et utilitatem Ecclesiarum Dei pertinent, ab eo postulantur, benevola donatione concedat, et ad sinum matris, id est S. R. E. domicilium propriae commendationis [Col. 1363D] devotione fluentes egregia benignitate, affectuque custodiendi suscipiat. Nos itaque, dilectissime fili Balduine, in apostolatus administratione, non nostris meritis, sed divina locati gratia, aequitatem tuae postulationis, et commissae tuae congregationis; necnon charissimi filii nostri Willelmi regis benignae interpellationis vota attendentes, videlicet ut praedictum monasterium S. Edmundi, cui divina dispositione praeesse dinosceris, in tutelam et defensionem S. R. E. susciperemus, ejusque statum et attinentia bona apostolici privilegii firmamento muniremus, cum omni benevolentia charitate vobis concedendum esse pervidimus.

Quapropter in hac praesenti sanctionis nostrae pagina (salva quidem in omnibus hujus sedis reverentia) [Col. 1364A] concedimus et confirmamus tibi tuisque successoribus praefatum monasterium in futurum cum omnibus quae nunc sibi jure pertinent, aut in futurum, Deo annuente, ibi conferenda sunt: ut sine omni molestia et inquietudine illud in vestra gubernatione teneatis; statuentes, et apostolica auctoritate corroborantes, ut idem monasterium in hoc statu et monastico ordine persaecularis aut ecclesiastica eumdem venerabilem locum ad episcopalem sedem mutare possit, aut debeat. Et quaecunque donationes rerum, aut libertatis, eidem monasterio regiis statutis et nomine conferendae, ex nostra apostolica confirmatione ratae illibataeque permaneant, salva primatis episcopi canonica reverentia. Igitur ad honorem Dei, et praedicti monasterii utilitatem cupientes [Col. 1364B] hanc nostram constitutionem sempiterna stabilitate teneri, sancimus, et apostolica auctoritate firmamus, ut nullus rex, dux, comes, episcopus, abbas, seu aliqua persona, saecularis aut ecclesiastica, jam saepe fatum monasterium, vel fratres ibi Deo servientes inquietare praesumat, nec aliquid eorum quae nunc jure habet, aut in futurum, Deo concedente acquisierit, cujuscunque modi sint, ab eo alienare, aut invadendo diripere, nec aliqua occasione vexare, aut sine licentia abbatis tenere audeat. Si quis autem temerario ausu haec nostra statuta contaminare praesumpserit, aut infringere, anathematis laqueo se innodatum et judicio superni Judicis plectendum esse cognoscat. Qui vero piae devotionis intuitu hujus nostrae sanctionis custos et [Col. 1364C] observator exstiterit, et bona sua ad amplificationem monasterii contulerit, aut conferre studuerit, apostolicae benegnitatis gratiam consequatur, et aeternae retributionis gloria repleatur. Bene valete.

Datum Laterani VI Kalend. Novembr. per manus Petri S. R. E. presbyteri cardinalis, et bibliothecarii, anno XI pontificatus domni Alexandri papae anno videlicet Dominicae Incarnationis millesimo septuagesimo primo, indictione X.



LXXXII. Bulla Alexandri papae II, pallium Eboracensi archiepiscopo concedens. (Anno 1071.)
[Monasticon Anglicanum, tom. III, pag. 133.]
[Col. 1364D]

ALEXANDER episcopus, servus servorum Dei, dilecto in Christo fratri THOMAE, Eborum archiepiscopus perpetuam in Christo salutem.

Cum pastores ovium, sole geluque pro gregis sui custodia, pervigiles existunt, multo vigilantius pro cura quae nobis committitur, convenit nos gerere, ut in die judicii, cum pastor pastorum, omnium facta discusserit, non de negligentia ut mercenarii judicemur, sed de injuncti officii dispensatione remuneremur. Quapropter fraternitati tuae pallium ex more concedimus, quatenus utaris eo, ipsis festivitatibus, quibus apostolicae sedis auctoritate tuis concesserit antecessoribus, videlicet, in natale Domini, Epiphania Domini, in festivitatibus S. Virginis, [Col. 1365A] in coena Domini, in Pentecostes, et in tua ordinatione, et in S. Joannis Baptistae, omniumque apostolorum festivitatibus, necnon in consecratione ecclesiarum, et benedictione episcoporum, ac presbyterorum, et in anniversario Dedicationis, et principalibus festis Ecclesiae tuae. Hortamur igitur charitatem tuam, ut memores conversationis tuae, tanto ornamento conveniant, sicque exterior homo inde glorietur, ut interior conscia virtutum perfectione solidetur. Si quid istud est sacerdotii, istud est pallii, vix habere quod foris ostenderis accepisse, et ut apostolum irreprehensibile maneat; et bonae conversationis exemplum subditorum montibus praebeas.



LXXXIII. Alexandri II epistola ad Wilielmum regem Anglorum.---Fidem laudat eique ecclesiasticarum personarum defensionem et Lanfranci causam commendat. (Anno 1071.)
[MANSI, Concil. XIX, 950.]
[Col. 1365B]

ALEXANDER episcopus, servus servorum Dei, charissimo filio WILIELMO glorioso regi Anglorum, salutem et apostolicam benedictionem.

Omnipotenti Deo laudes gratiasque referimus quod, in hoc tempore, licet mundus in maligno positus plus solito pravis incumbat studiis, tamen inter mundi principes et rectores egregiam vestrae religionis famam intelligimus et, quantum honoris sanctae Ecclesiae tum Simoniacae haeresis vires opprimendo, [Col. 1365C] tum catholicae libertatis usus et officia confirmando vestra virtus impendat, non dubia relatione cognoscimus. Sed quia non iis qui bona demonstrant, justitia [initia], sed in fine probatis praemium et corona promittitur, excellentiam vestram plena dilectione monemus ut in studio Christianissimae devotionis vestrae persistatis, et primo quidem ecclesias Christi quae in regno vestro sunt, religioso cultu et justis dispositionibus exornetis, commissa vobis regni gubernacula ita justitia tenendo tractetis ut, ex operum rectitudine, quod scriptum est: Cor regis in manu Dei (Prov. XXI, 1), vobis manifeste congruat.

Rogamus etiam dilectionem vestram ut ecclesiasticas [Col. 1365D] personas ab injuria defendatis, viduas, et orphanos, et oppressos misericorditer relevando protegatis. Quoniam licet ille Rex regum et supernus arbiter totius regni quod vobis tradidit rationem a vobis exigat pro his tamen districtius appellabit quibus non fuerunt vires [ms. Angl., hic non sunt vires] et arma nisi vestra potentia. Ad haec igitur perficienda et aliarum virtutum incrementa percipienda, fratris nostri Lanfranci Cantuariensis archiepiscopi monitis et consiliis gloriam vestram hortamur acquiescere, quem charissimum membrum et unum ex primis Romanae Ecclesiae filiis lateri nostro assidue non adjunctum esse dolemus sed ex fructu quem Ecclesiae in regno vestro tribuit consolationem ejus absentiae sumimus.

[Col. 1366A] Praeterea eminentiae vestrae notum esse volumus quod causa Alricii, qui olim Cicestrensis Ecclesiae praesul dictus, a suppositis legatorum nostrorum depositus est, non ad plenum nobis tractata videtur, ideoque, sicut in canonibus cautum est, in pristinum locum debere restitui judicavimus. Deinde causam ejus, juxta censuram canonicae traditionis, diligenter retractandam et definiendam praedicto fratri nostro archiepiscopo Lanfranco commisimus. Item sibi negotium de discernenda lite quae inter archiepiscopum Eboracensem et episcopum Dorcacestrensem de pertinentia dioecesis eorum est firmiter injungendo commendavimus, ut hanc causam diligentissima perquisitione pertractet, et justo fine determinet. In causis autem pertractandis, et definiendis [Col. 1366B] ita sibi nostrae [ms. Angl., vestrae] et apostolicae auctoritatis vicem dedimus, ut quidquid in eis, justitia dictante, determinaverit, quasi in nostra praesentia definitum, deinceps firmum et indissolubile teneatur. Multa vobis praeter haec significata dedissemus, nisi quod ea in hujus dilectissimi fratris nostri Lanfranci et ejusdem fidelissimi vobis ore posuimus, ut ejus viva voce et nostrae dilectionis affectum plenius cognoscatis et reliqua nostrae legationis verba attentius audiatis. Deus autem omnipotens det vobis quaecunque sibi sunt placita velle et posse, ut et hic auctor sit vestri [ms. Angl., nostri] gubernaculi et retributor in gloria sempiterni gaudii.



LXXXIV. Alexandri II papae epistola ad Wratizlaum Bohemiae ducem.---Ut concordiam et pacem cum fratre quamprimum ineat, cujus causa se legatos missurum spondet. (Anno 1071.)
[PEZ. Thesaurus Anecdot. VI, 246.]
[Col. 1366C]

ALEXANDER episcopus, servus servorum Dei, charissimo in Christo filio W., Bohemiorum inclyto duci, salutem et apostolicam benedictionem.

Nobilitatis tuae cor et animum ea devotione erga reverentiam sanctae Romanae Ecclesiae institutum esse cognovimus ut, habita in te plena dilectione, causis tuis, quoties ad nos referuntur, quantum justitia comitante valemus, nostrae apostolicae auctoritatis [Col. 1366D] curam undique impendere cupiamus. Itaque de lite, quae inter te et fratrem tuum episcopum protracta est, et pro qua compescenda jam aliquoties utrique scripsimus, valde solliciti sumus. Et quanquam officii nostri sit per universam Ecclesiam pacem et concordiam cum Dei adjutorio seminare, tamen inter vos foedus amicitiae tanto ardentius convenire cupimus quanto germanum odium non modo vestris honoribus, verum etiam saluti periculosius obesse perpendimus, praesertim cum utriusque querimonias, et de exstinguenda lite vestra deprecatorias meminerimus saepe nos accepisse litteras. Unde, sicut per nuntios tuos te desiderare intelleximus, in partes illas ad haec et caetera negotia pertractanda idoneos mittere legatos [Col. 1367A] destinavimus, quos si opitulante Deo illuc usque venire contigerit, jam nunc te commonitum esse volumus illorum consiliis ac decretis sic acquiescere, sic favere prout nostrae erga te benevolentiae debito et exsequendis Ecclesiae Dei utilitatibus congruit. Praeterea, sicut charissimum filium te admonemus, ut humanae conditionis memor cogites quam haec vita fragilis est et incerta, quidve in futuro examine districto Judici, omnes conscientias tuas perscrutanti, responsurus sis, et hos honores caducos et transitorios ita gerere ac transire studeas ut pro his incomparabiles divitias et indeficientem regni Dei gloriam non amittas. Inter omnia vero et prae omnibus hoc hortamur, hoc rogamus, ut ecclesias et monasteria, quae in tua [Col. 1367B] potestate sunt posita, ab injuriis protegas, et, ut ii qui ad sacrosancta mysteria electi sunt caste et religiose Deo serviant; quantum possis, studium ac diligentiam habeas. Plura tibi in scriptis miserimus, nisi quod futuros legatos ea melius viva voce indicaturos esse putavimus.



LXXXV. Alexandri II papae privilegium pro ecclesia Sanctae Mariae Florentinae. (Anno 1072.)
[LAMI, S. Ecclesiae Florentinae Monumenta, tom. I, pag. 107.]

ALEXANDER episcopus, servus servorum Dei, PETRO abbati suisque successoribus regulariter promovendis in perpetuum salutem et apostolicam benedictionem.

[Col. 1367C] Cum sedis apostolicae cui praesidemus indigni, sollicitudo deposcat, ut ad bonum ecclesiarum providentia curae nostrae discurrat, incongruum nobis visum est, parcius nos illis impendere, quae tantum ad monasticae religionis studia videntur attendere. Hac ergo causa, tum etiam reverentissimi atque sanctissimi episcopi Petri Damiani Hostiensis, et cardinalis nostri interventu ac dilectione plurima precibus suorumque confratrum, sic aures animumque deflectimus, ut praecepti nostri vigore omnium possessionum jura ipsius monasterii dominio confirmaremus. Auctoritate igitur apostolica nostra statuit infirmitas, ut praedictum monasterium S. Mariae Florentinae civitatis secure et quiete [Col. 1367D] habeat, firmiterque teneat, quidquid antiquitus habuit tenuitque, vel juste illi competunt, vel in posterum est habiturum. Castrum scilicet de Viclo cum curte, et ecclesia, et omnibus possessionibus ad eum pertinentibus; castrum de Signa, et tertiam partem castri de Crumulo cum ecclesia et pertinentiis eorum. Curtem de Greve cum ecclesia S. Martini, caeterisque possessionibus suis. Ecclesiam Sancti Bartholomaei cum curte, et terram Benzonis et Azzae uxoris ejus, de Radda. Insuper et terram, et curtem ejusdem de Peroio [f., Petroio], seu in quibuscunque locis cum omnibus pertinentibus possessionibus, ac pertinentiis suis. Castrum Radda cum curte et ecclesia caeterisque possessionibus [Col. 1368A] ad eam pertinentibus. Castri de Tignano tertiam partem cum ecclesiis et pertinentibus, seu pertinentiis suis . . . . . . . . . monasterii pertinentem. Ecclesiam Sancti Nicolai in campo Clarenti cum curte, dominicatis, proprietatibus, et omnibus adjacentiis eidem pertinentibus. Castrum de Collemontis cum curte de Fosci, et omnibus pertinentibus, et pertinentiis sibi competentibus; curtem Azzexi cum proprietatibus, caeterisque possessionibus suis. Castrum Bibianum cum curte et ecclesia, et proprietatibus ad eam pertinentibus. Ecclesiam S. Martini in loco Confluenti cum proprietatibus suis. Ecclesiam S. Martini infra civitatem, quae est juxta praelibatum monasterium, cum omnibus terris, casis, dominicatis, proprietatibus, et pertinentiis [Col. 1368B] suis. Ecclesiam S. Martini in Mensula, cum omnibus terris et pertinentiis eidem competentibus. Curtem montis Domini cum omnibus proprietatibus et possessionibus ad eam pertinentibus. Curtem de Mandria cum proprietatibus, omnibusque adventitiis suis. Terram Joannis, filii Teudi, cum casis et dominicatis, caeterisque possessionibus et proprietatibus, sicut per chartulam offersionis, et donationis ejusdem Joannis filius, et Mariae mater ejus, monasterio obtulerunt. Ecclesiam S. Laurentii in Signa, quae libellario nomine ab episcopatu est acquisita. Ecclesiam S. Proculi cum terris suis et domibus circa se. Terram quoque, et sterpetum in podio Rivifrigidi, quae et Carcia dicitur. Decimam de curte Viclo, quam ab episcopatu per libellum [Col. 1368C] tenet. Decimam quam Guido Vulterannensis episcopus per chartulam offersionis monasterio obtulit. Decimationem terrae, quae Micina dicitur, et decimationem curtis Citerani. Praeter haec omnia interveniente Petro episcopo, et cardinali nostro, et Petro praefati monasterii venerabili abbate cum omnibus confratribus suis, adjudicamus et confirmamus quaecunque hospitati praelibati monasterii extra et juxta portam posito, quod ipse Petrus venerabilis abbas, vel ejus praedecessores ad usum pauperum, et peregrinorum per chartulam donationis cum suis fratribus contulerint, scilicet, decimationem de Viclo, et de Greve, et de Signa, de Palude nova et vetere, caeteraque omnia, quae in chartula donationis scripta sunt; et quaecunque largitione [Col. 1368D] fidelium in perpetuum est habitura. Potestatem etiam quoscunque mortuos recipiendi monasterio eidem concedimus, ac sepeliendi. Si quidem episcopum Florentinae civitatis Romana Ecclesia catholicum habuerit, quamlibet consecrationem ab eo recipiat; quod si suspectus Ecclesiae Romanae fuerit, licentiam petendi quemcunque meliorem habeat. Haec omnia ita confirmamus, ita statuimus, ita observari praecipimus, ut nullus rex, dux, marchio, comes, vicecomes, castaldio, nullus episcopus, nullus dominus, nulla omnino magna, parvaque persona, cum dignitate, vel privata, hujus nostri privilegii praecepta violare praesumat. Sed praefatus [Col. 1369A] venerabilis abbas, et omnes successores in perpetuum, omnium supra nominatorum jura quiete et secure possideant, teneant rationabiliter, regulariter disponant, nec unquam ab eorum dominio recedant, sed omnium hominum sublata perturbatione firma semper permaneant. Haec statuta nostri privilegii apostolica auctoritate firmavi. Si quis ausu temerario violaverit, ex parte Domini omnipotentis, Patris, et Filii, et Spiritus sancti, excommunicationis et perpetui anathematis non dubitet se usque ad emendationem vinculis innodandum. Quisquis vero horum omnium, quae supra statuimus, observator exstiterit, benedictio Dei omnipotentis, et beatorum Petri et Pauli apostolorum, super eum velut uberrimus imber coelitus influat, et haereditatem [Col. 1369B] coelestis gloriae perpetuo jure possideat.



LXXXVI. Alexandri II privilegium pro ecclesia Petri Damiani. (Anno 1061-72.)
[MANSI, Concil. XIX, 972.]

ALEXANDER episcopus, servus servorum Dei, omnibus Eugubinis, clero et populo, fidelibus videlicet Sancti Petri, salutem et apostolicam benedictionem.

Non ignorat sancta vestra devotio, dilectissimi fratres et filii, quia ecclesiam charissimi fratris et coepiscopi nostri Petri Damiani, in beati Lucae evangelistae nomine consecratam, nos in beati Petri apostolorum [Col. 1369C] principis nostraque tutela ac defensione suscepimus, salva reverentia et utilitate sanctae Romanae Ecclesiae, eamque, ut ad orationis et sacrificii gratiam vigeat ac illibata permaneat, ex apostolicae sedis auctoritate firmamus. Quapropter quicunque praedictum oratorium qualibet machinatione vel studio destruere, vel hostiliter impugnare tentaverit, ab omnipotenti Deo ac beato Petro apostolo excommunicandum se esse non ambigat, et usque ad satisfactionem congruam excludendum se a liminibus sanctae ecclesiae, prout dignum est, perhorrescat: sicut dicit Apostolus: Si quis templum Dei violaverit, disperdet illum Deus (I Cor. III). Qui praefatum locum sanctorum pro Christi amore coluerit, et intemeratum atque incolumem servare studuerit, ipse [Col. 1369D] quoque, per intercessionem beati Petri, templum Christi fiat, et benedictionem sui Redemptoris haereditate possideat.



LXXXVII. Alexander II ecclesiam Furconiensem tuendam suscipit ejusque possessiones confirmat, petente Ragnerio episcopo. (Anno 1072.)
[MURATORI, Antiq. Ital., VI, 492.]

ALEXANDER episcopus servus servorum Dei, in Christo fratri RAYNERIO Furconensi episcopo, salutem et apostolicam benedictionem.

Quoniam multa te in episcopatu commode et prudenter, adjuvante Domino, egisse cognovimus; quod, inter laborem suscepti regiminis et quotidianam [Col. 1370A] sollicitudinem salvandarum animarum, Ecclesiam tuam temporibus etiam bonis decenter germinare, et thesaurizare perpendimus; secundum quod omne opus bonum ex fine suo maximam laudem capit et praemium . . . . . . ea qua cunctis debitores sumus charitate et sollicitudine dilectionem tuam exhortari volumus, ut in proposito bonorum operum indefesso sudore et infatigabili virtute persistas, et de virtute in virtutem per misericordiam Domini consolatoris et confortatoris ascendens, Ecclesiam tuae gubernationi traditam, sicut bonus pastor et rector valeas argumentare et sublevare, et speculatore munire et ex suis justis facultatibus ita exstruere studeas quantus expleto cursu hujus temporis in illo consortio laetus ascribi valeas, quibus vox superni [Col. 1370B] Judicis dictura est: Venite ad me, omnes qui laboratis et onerati estis, et ego reficiam vos (Matth. XI, 28). Ut autem praesentis laboris fructus et studium, tam in vita tua quam post obitum tuum, praesidio apostolicae defensionis roboretur, et obtineat probabilitatem quod in posterum elevetur, juxta votum et postulationem tuam, Ecclesiam, cui Deo dignante praeesse dignosceris, in jus et tutelam apostolicae defensionis suscipientes, hujus nostrae sanctionis privilegium benevola tibi concessione tribuimus, statuentes et confirmantes ut omnia, tam in locis quam in decimis, seu oblationibus, campis, vineis, pratis, pascuis, terris, et castris, vel quibuslibet rebus juste sibi pertinentia, necnon et ea quae Deo dante tuo in tempore acquisivit, vel acquisitura est, [Col. 1370C] et omnia quae justo titulo per succedentia tempora habere contigerit, et pace et tranquillitate semper obtineat, ut nullus imperator, rex, dux, comes, aut episcopus, seu abbas, vel aliqua persona saecularis aut ecclesiastica ea in aliquibus molestare aut inquietare vel minime audeat; vel tibi praedicto Fr. Raynerio, tuisque successoribus in regendis et obtinendis praenominatae ecclesiae, bonis violentiam, vel aliquod impedimentum quocunque modo ingerendum, inferre praesumat. Si quis autem contra hanc nostram paginam, etc.

Datum Reate XV Kalend. Februar., per manus Petri S. R. E. presb. card. ac bibliothecarii, annox pontificat. D. Alexandri II papae, Dominicae vero [Col. 1370D] incarnat. 1072, indict. septima [decima].



LXXXVIII. Alexandri papae II privilegium pro monasterio Sancti Prosperi Regiensis (nunc vero S. Petri). (Anno 1072, Maii 12.)
[MARGARINI, Bullar. Casin., tom. II, p. 104.]

ALEXANDER episcopus, servus servorum Dei, dilectissimo et reverendissimo filio GISELBERTO, abbati venerabilis coenobii Sancti Prosperi confessoris Christi, ubi sacratissimi ejus cineres conditi, et ossa reservantur, subter civitatem Regium constituti, et per eum cunctis successoribus ipsius inibi regulariter promovendis in perpetuum.

Quemadmodum regi, defendi, et gubernari ab illo, a quo sumus, optamus, ita per universum orbem [Col. 1371A] Christianum, juxta quod nobis commissum esse constat, a singulis provisoribus Ecclesiarum Dei, prout cuicunque eorum expedit, sperare non dubitamus. Ideoque huic operi tanto vigilantius insistere debemus, quanto, permittente Deo, malefactorum saevitiam hoc tempore adversus ovium Domini pastores nullo resistente, efferatam, attendimus.

Quapropter justa et salubri suggestione tua, charissime frater Gisleberte abba, ad utilitatem tuam, successorumque tuorum commoti, et commoniti per hujus nostrae apostolicae constitutionis paginam, confirmamus et corroboramus venerabili coenobio Sancti Prosperi Regiensis episcopi, ut electio et ordinatio abbatis ipsius monasterii fiant omnino secundum regulam sancti Benedicti. Et quia a sanctae [Col. 1371B] recordationis domino, videlicet Stephano papae sanctissimo, privilegium, et a beatissimae memoriae Conrado, et Henrico ejus filio imperatoribus, ac nonnullis aliis regibus, praecepta, et a venerabili Sigefrido, et Adelberto praedictae sanctae Regiensis Ecclesiae episcopis decreta, non totum de ipsa abbatum electione, verum et de omnibus rebus ipsi monasterio juste acquisitis, vel acquirendis constant, secundum tenorem illorum, et quod majus est, secundum veritatis et justitiae rationem. Per hujus nostrae auctoritatis privilegium nominatim concedimus, atque decernimus ipsi venerabili coenobio Sancti Prosperi, quod in tutela beati Petri, et nostra, successorumque nostrorum perpetuo suscipimus. Fundum ipsius ecclesiae Sancti Prosperi [Col. 1371C] sub urbe Regii sitae, cum coemeterio ipsius, et novem jugera terrae, cum capella Sancti Nazarii, quam a praeposito ecclesiae ejusdem Sancti Prosperi, intra castrum ejusdem civitatis sita, per commutationem juste factam, abbas, qui tunc temporis erat, accepit; nec non et omnem illam terram de corticella, vel in circuitu ipsius monasterii, quae ab episcopis, vel canonicis ejusdem loci, vel a quibuscunque fidelibus, jam dicto monasterio data est. Insuper duodecim mansos in Fossule, quatuor in Palude, quatuor in Campagnola, tres in Quingente, unum in Curtenova, unum in Gurgo, unum in Fossudunde; quinque in Bagnolo, et capella Sanctae Mustiolae, cum suis pertinentiis. Unum mansum in Crustulo veteri, [Col. 1371D] unum in vico de Sbregato, unum in Magno casale, et capella Sancti Silvestri, cum dominicatu de eadem villa Magno casale. Tres mansos in Regio, et dominicatum Regii. Braidam Regis, et omnem terram praedicti monasterii circa eamdem civitatem sitam. Tres mansos in Rodano, tres in Marmirolo, unum in Miano, unum in Bubiano, unum in Piano, unum in Mulazano. Unum in Planzo. Unum in castro Oleriani, et curtem de Nasseto, cum Lama Fraularia, et campo, et rivum de Vasseto, quae a Carolo rege piissimo per praeceptum, juxta fines ibi designatos, Regiensi Ecclesiae data esse dignoscitur; et terram, quam dedit Rolandus filius Eriberti. In Mutilena quatuor mansos cum capella, et quodam parte castri. In Albinea quatuor mansos, et [Col. 1372A] capellam Sanctae Mariae in Pisignano, cum oliveto sibi adjacente. In Vergnam duos mansos, et octo mansos, quos dedit Ardicio filius Attonis, filii Gandulphi, et capellam Sancti Damiani in Medulae quam dedit Ubertus, Vineam cum septem mansibus. Capellam Sancti Petri in Convanello, cum omnibus suis pertinentiis. In Spretiano unum mansum. In Sancto Floriano unum, unum in monte Baranzonis, et quamdam partem in capella Sancti Martini in Revere; et quatuor partes in praedicta Revere; duas in ecclesia Sanctae Mariae; unam in Sancto Florentino, unam in S. Laurentio; duos mansos in Pulianello, et quidquid intra Italicum regium juste possidet, vel si non possidet juste possidere debet. Itaque tum ea quae praediximus, quam devotione quorumcunque fidelium [Col. 1372B] juste acquisita deinceps fuerint, in perpetuum, sine alicujus inquietudine ut praefatum monasterium sub tutela beati Petri perpetualiter suscipimus, possidere apostolicae auctoritate sancimus. Illud etiam ad reverentiam tanti confessoris praecipueque Domini, praesenti auctoritate, tibi, dilectissime fili Giselberte abba, tuisque successoribus, et quibus tu, vel quem supradicti monasterii fratres jusserint, in sacerdotali officio positis, apostolico privilegio concedimus ex charitate, quae Deus est, in virtute Spiritus sancti, auctoritate beati Petri coelorum clavigeri, confirmamus, ut populis per saecula, unde quoque sanctissimi confessoris suffragia expetendo concurrentibus; sive ipsius terrae incolis, ad eamdem Ecclesiam convenientibus; ad honorem Dei [Col. 1372C] et beatissimi Prosperi confessoris devote super ipsius sacris reliquiis solemnes, et publicas missas celebrare, et pane verbi Dei eos congrue reficere, atque saepius praenominati Domini et magni patroni, videlicet beatissimi Prosperi meritis, et nostra praesenti auctoritate roborati, eorum devotas confessiones suscipientes vestrarum ipsarum, aliarumque orationum, sermonum quoque, vigiliarum, jejuniorum etiam et eleemosynarum illis subministrantes praesidium; delictorum eorum expiandorum conferatis solatium. Praecipimus quoque, ne quis ejusdem civitatis episcopus, sed nec quidem aliquis primas, vel metropolitanus, aut quaelibet parva, magnaque ecclesiastica, saecularisve persona quidquam earum, [Col. 1372D] quae supra taxavimus, pervertere audeat, sed nec aliquam potestatem exercere, contra eumdem vestrum coenobium, neque quavis occasione, inibi missas celebrare, aut ordinationem aliquam; quamvis parvissimam, sine voluntate abbatis et fratrum agere, aut excommunicationem contra eos ferre, vel aliquod officium, aut sepulturam mortuorum condere audeat, qui non vult aeternaliter damnari et perpetuo anathemate feriri. Quod si aliquo unquam tempore apparuerit aliquis qui contra haec ire velit, auctoritate beati Petri, ut praediximus, irritum habeatur, quod praesumpserit appetere; neque a te, vel a tuis successoribus obediatur. Porro super electione seu ordinatione abbatis, in quod maxime salus coenobitarum competit, hoc in fine repetimus, [Col. 1373A] ut tanto tenacius haereat praesentium et futurorum mentibus, quanto pro sui speciali, vel singulari utilitate inculcatur crebrius. Si quis ergo quocunque ingenio per aliquam venalitatem, vel humanam gratiam, defuncto abbate, successorem ei subrogare praesumpserit, aut aliter quam a beatissimo Patre nostro Benedicto constitutum est, in electione vel ordinatione abbatis egerit; electio illa vel ordinatio, auctoritate sanctae Romanae et apostolicae sedis, omnimode habeatur irrita; et auctores ejus, vel mediatores, nisi resipuerint, perpetuo damnati sint anathemate maranata. Hinc hujus privilegii transgressor, quicunque temere tentare praesumpserit, districto anathemate se condemnatum noverit; nisi forte resipiscens, digne satisfecerit. [Col. 1373B] Qui vero devotus conservator exstiterit, divinis repleatur benedictionibus, et principis apostolorum auctoritate ab omnibus delictorum suorum absolvatur nexibus. Amen.

Datum Lucae quarto Idus Martii, per manus Petri, sanctae Romanae Ecclesiae presbyteri cardinalis et bibliothecarii, anno XI pontificatus domni Alexandri II papae, Dominicae vero Incarnationis 1072, indictione nona.



LXXXIX. Approbatio congregationis monachorum eremitarum Camaldulensium, alias Campi Amabilis ordinis Sancti Benedicti. (Anno 1072.)
[Bullar. Rom. edit. Lugdun. 1673. I, 51.]

[Col. 1373C] ALEXANDER episcopus, servus servorum Dei, RUSTICO priori, et cunctae ejus congregationi, de loco qui dicitur Campus Amabilis, in perpetuum.

Nulli fidelium venit in dubium quin sedes apostolica, eo quod princeps existat omnium Ecclesiarum, omnibus hoc jure et debita sollicitudine Ecclesiis praeesse debeat, ut non solum eas catholicae religionis unitate concludat, sed generaliter ab his quae extrinsecus promoventur sua auctoritate salvet et muniat. Inter quas tamen complures inveniuntur quae speciali et propria commendatione in tutelam ejusdem sedis apostolicae se contulere, ut speciali charitate et studio suae matris amplexae, securiores et liberiores ab omni infestatione consisterent. Quas, [Col. 1373D] ut dignum erat, ita in suo sinu Romana suscepit Ecclesia, tantaque protexit undique diligentia ut omnibus ornamenta, praesidia, nonnullis quoque et gratiam consecret [conferret] amplificationis. Cujus rei nobis plurima exempla sanctissimi viri praedecessores nostri reliquere qui ante nos in ea, quam diximus, apostolica sede fulgentes, pro honore Ecclesiarum Dei et earum exaltatione, magis quam pro vita aut salute sua solliciti fuere. Novimus monasteria plurima et caetera ecclesiastica bona quae a religiosis viris ad patrocinium et defensionem apostolicae sedis sunt delata, cum summa charitate ab illis suscepta, et privilegio apostolicae defensionis quasi muro munita firmissimo. In qua re quam sante fecerint, et illorum nobis ostendit gloria, et [Col. 1374A] ipsius rei tam fructuosa gratia. Nam cum oratoria in pace et tranquillitate consistunt, ecclesiastica beneficia pauperes Christi nutriunt, laus Deo condigna depromitur et remedia peccatorum, tam vivis quam defunctis pie impenduntur.

Unde nos in eadem apostolica sede, non nostris meritis, sed divina locati gratia, oratorium Sancti Salvatoris in Campo Amabili constructum, et omnes cellas ipsi adhaerentes et circumcirca adjacentes, et omnia ad ipsum pertinentia communi rogatione fratrum in tutelam apostolicae auctoritatis et nostram, successorumque nostrorum, suscipimus defensionem; salva quidem suae matricis Ecclesiae debita et canonica reverentia. Volentes ut tam pia fidelium animarum devotio, a quibus idem oratorium [Col. 1374B] fuit incoeptum, et adhuc usque productum, Deo crescat, et illis eorumque posteris et successoribus, ad salutem corporis et animae proficiat. Sic denique ipsum oratorium et praedictum locum, cum omnibus cellulis et hospitiis suis, seu universis rebus ad eum pertinentibus, in nostram defensionem suscipimus ut tam illa quae modo habere et tenere videtur quam quae in antea Deo largiente juste acquirere poterit, ubicunque posita fuerint, sub apostolicae sedis custodia et tuitione consistant.

Primo itaque loco ponimus eremum et oratorium situm in loco qui dicitur Campus Amabilis; secundo, hospitium ejus, quod dicitur Fons Bonus; tertio coenobium quod est constructum in loco qui dicitur Cerreto, qui est infra comitatum Vulterensem; [Col. 1374C] quarto in loco qui dicitur Agna; quinto, in loco, qui dicitur Monte, et Soci; sexto in loco qui dicitur Arcina; septimo, in loco qui dicitur in Chaliano et Punina; octavo, in loco qui dicitur in Chio, et ecclesia Sancti Savini; nono, in loco qui dicitur Fogiano.

Sancimus igitur hoc nostro privilegio ut neque rex, imperator, dux, comes, aut pontifex, aut aliqua persona, idem oratorium, aut fratres ibi Deo servientes, ejusque territoria, aut aliqua sibi juste, modo aut antea pertinentia, invadere aut molestare, vel aliquo modo inquietare praesumat. Libertatem vel licentiam ecclesiastici juris, quam hucusque habere visi sunt, seu quam juste in antea habere [Col. 1374D] poterunt, in hac eadem serie confirmamus, et perpetuam fore statuimus. Ne quis etiam malas consuetudines superinducat, quibus idem oratorium a sua religione turbetur, apostolica auctoritate prohibemus.

Ita tamen volumus et constituimus ut jam dictum oratorium cum cellis suis, omni tempore, eo modo atque tenore, quo prius inchoatum est, et ad nostra usque tempora productum, maneat in suo vigore atque stabilitate, scilicet ut semper eremitico tramite, contemplativae vitae celsitudine perseveret. Nec liceat cuiquam unquam, aut abbatem ibi ponere, aut coenobium facere, sed semper solitariae vitae locus ipse sit deditus, et firmitate continua dedicatus

Hoc quoque vestra charitate rogante, et huic apostolicae [Col. 1375A] sedis privilegio adnectimus ut, si quando opportunum fuerit, aliquem ex vestra congregatione in ecclesiasticos gradus ordinari, et episcopus, ad cujus parochiam jam pertinet praedictum oratorium S. Salvatoris, seu aliqua ex ecclesiis, vel cellulis vestris in antea pertinebit Simoniaca haeresi fuerit depravatus, ut rite, et canonice episcopale non possit implere officium; tunc libera facultas, et licentia pareat vobis, adire catholicum et bene viventem episcopum ubicunque in vestra, vel proxima provincia inveniri potuerit, ut ab ipso ecclesiasticis gradibus, et officiis ordinari ex vestra congregatione dignus esse possit. Sacris enim canonibus et bonis congruit moribus, ut sicuti qui ordinandi sunt bonae vitae rectaeque scientiae existere debent, sic juxta [Col. 1375B] Apostoli sententiam, illi qui manus ordinandis imponunt, irreprehensibiles et absque crimine inveniantur.

Si quis autem temerario ausu, quod fieri non credimus, contra hujus nostrae apostolicae auctoritatis dimus, contra hujus nostrae apostolicae auctoritatis confirmationis seriem, agere tentaverit, sciat se esse excommunicatum a beato Petro apostolorum principe, et nostra apostolica auctoritate.

Qui vero custos et observator hujus nostri privilegii exstiterit, benedictionis gratiam, et vitam aeternam a Domino Deo consequi mereatur.

Datum Lucae IV Kalend. Novembris, per manus Petri sanctae Romanae Ecclesiae presbyteri cardinalis ac bibliothecarii, anno duodecimo pontificatus ipsius [Col. 1375C] domini Alexandri papae II.



XC. Concessio privilegiorum monasterii Floriacensis, bonorumque ad illud spectantium confirmatio. (Anno 1072.)
[COCQUELINES, Bull. Rom., tom. II, pag. 16.]

ALEXANDER episcopus, servus servorum Dei, GUILLELMO, venerabili abbati Floriacensis monasterii, ubi venerabile corpus beati Benedicti requiescit; ejusque successoribus regulariter intrantibus, in perpetuum.

Si in apostolica sede praesidenti haec sollicitudo et cura singularis incumbit, ut, ex ipsa consideratione regiminis omnibus ecclesiis, et venerabilibus locis [Col. 1375D] tam in temporali defensione et corroboratione diligentiam, quam in spirituali speculatione et doctrina, quantum Deo auxiliante praevalet, vigilantiam adhibere debeat, valde congruit, ut earum provectui et utilitatibus, quae sub tutela sanctae Romanae Ecclesiae specialiter constitutae sunt, tanto impensioris curae studium impertiatur, quanto et generalis providentiae corpus cum caeteris, et singularem apostolici privilegii lineam prae caeteris sortiuntur. Nos itaque in apostolatus administratione, non nostris meritis, sed divina locati gratia petitionibus tuis, charissime fili et frater in Christo Guillelme, cum omni charitate et benevolentia consentientes, venerabili loco, cui praeesse dignosceris, tibi quoque tuisque successoribus, [Col. 1376A] nostrae apostolicae defensionis et confirmationis privilegia, praedecessorum nostrorum statuta servantes, impendimus; statuentes et apostolica auctoritate corroborantes, ut ipsum monasterium et possessiones ejus, res tam mobiles quam immobiles seu cujuscunque modi bona sint, quae nunc ibidem juste sunt collata, vel in posterum Deo annuente a fidelibus conferenda, sine omni inquietudine sub tua tuorumque successorum gubernatione firma et inconvulsa permaneant, ut nulla potestas saecularis, ecclesiastica, seu aliqua persona magna vel parva, idem monasterium vel ejus pertinentia invadere, vel comminuere, aut in quocunque molestare audeat, nec subjectas illi personas, sine voluntate abbatis distringere; vel quidquid fiscus exigit aliquo modo [Col. 1376B] praeripere praesumat. Addimus etiam, ut quia venerabilis Pater Benedictus, monachorum legislator, ex divina gratia, dux est monasticae religionis, sit etiam qui eidem monasterio praefuerit, primus inter abbates Galliae. Nec aliquis de ordine sacerdotali, archiepiscopus scilicet, aut episcopus, aut inferioris ordinis, eum inquietare, nec contra voluntatem ipsius ad idem monasterium venire, aut aliquam ordinationem facere, vel missas celebrare praesumat. Ut omni tempore quieti et securi absque omni molestia vel controversia monachi in eodem monasterio Deo servire possint. Abbas vero, qui ordinandus ibi est, cum electione fratrum propter vitae meritum et honestatem morum, et non propter turpia lucra, seu pro pecunia, eligatur, et absque ulla calumnia a quocunque [Col. 1376C] episcopo, prout sibi placuerit, benedicatur.

De sacerdotibus vero aut diaconibus ordinandis id observetur, quod in regula praecipitur: ne saltem aliquis episcopus subjectionem ab eis requirat, quos ordinaverit: nec unquam officio dignos ordinare differat.

Denique si contigerit ut abbas accusetur criminalibus causis, non unius episcopi judicio determinetur sententia, sed provincialis concilii exspectetur censura; aut si forte maluerit appellare sedem apostolicam, res ad Romani pontificis deferatur audientiam. Et quotiescunque necessitas urgebit eum venire Romam, ei in omnibus liceat. Sed et solvendi et ligandi eam potestatem habeas quam antecessores [Col. 1376D] tui per Romana privilegia probantur habuisse. Quod si peccatis habitatorum terrae exigentibus, excommunicationis anathema ad eos pervenerit, id privilegium eidem monasterio indulsimus, ut fratres ejusdem congregationis, exclusis aliis omnibus, ipsi absoluti divinum officium peragant. Visum quoque nobis est, ut hanc licentiam eidem tribuamus: ut fratres, qui in quibusdam coenobiis degunt, quod vivere regulariter nequeant, si voluerint studio meliorandae vitae, ad ipsum ducem monachorum confugere, permittatur eis in eodem coenobio tandiu degere, si contenti fuerint monastica consuetudine, quousque in suis monasteriis videatur ordo redire. Permittimus etiam ut si alicujus de ipsis fratribus [Col. 1377A] onerosa conversatio fuerit, ipse potius cum suo detrimento discedat, quam alios inquiret.

Haec igitur omnia, quae hujus praecepti decretique nostri pagina continet, tam eidem abbati quam cunctis in eo in quo est, ordine locoque successuris, in perpetuum servanda decernimus. Si quis vero regum, sacerdotum atque quarumlibet personarum, hanc constitutionis nostrae paginam agnoscens, contra eam venire tentaverit, vel de ecclesia Sanctae Mariae cum omnibus appendiciis, pertinentibus ad ipsam ecclesiam, quae est in castro Sancti Brictii, quam Robertus dominus ipsius castri ipsi monasterio contulit, aliquid abstulerit, potestatis honorisque sui dignitate careat, reumque se divino judicio existere de perpetrata iniquitate agnoscat. Et nisi illa, [Col. 1377B] quae ab illo sunt male ablata, restituerit, et digna satisfactione acta emendaverit, sub anathematis interdictione fiat; atque in aeterno examine districtae ultioni subjaceat. Cunctis autem eidem loco justa servantibus, sit pax Domini nostri Jesu Christi, quatenus et hic fructum bonae actionis recipiant, et apud districtum judicem praemia aeternae pacis inveniant.

Datum Lucae VII Idus Novembris per manus Petri, sanctae Romanae Ecclesiae cardinalis, anno XI pontif. domni Alexandri papae, indictione decima.



XCI. Litterae Alexandri II papae in gratiam Ecclesiae Cabilonensis, quas Roclenus episcopus ab aliis postea curavit episcopis subscribi et confirmari. (Anno 1072.)
[Gall. Christ., tom. IV, Instr., pag. 229.]
[Col. 1377C]

ALEXANDER, Christi Domini favente gratia, Romanae sedis episcopus, reverendo caeteri totius cleri Cabilonicae urbis secus morem ecclesiasticae institutionis constituto sub tutela matris Ecclesiae beati Vincentii levitae et martyris, prosperari feliciter munimine totius salutis, ac pollere perpetuo continua defensione apostolicae benedictionis.

Quamvis quidem bene et specialiter summo conveniat moderamini sacrosanctae et apostolicae sedis Romanae, omnibus Christiana pollentibus religione opem sui juvaminis pro sui necessitate fideli expetentibus devotione, paterno totius pietatis affectu, ac [Col. 1377D] clementissima semper compati ac misereri subventione, maxime tamen qui de rebus ecclesiastici juris insigne apostolici praesidii juvamen ac placidam suae serenitatis audientiam rite videntur consultare, illos oportet faciliori suae tranquillae miserationis respectu de his, quae fideliter et canonice expetant prius clementer exaudiri debere, post vero ne ulterius fieri valeant irrita, inviolabili auctoritatis apostolicae privilegio corroborari perpetuali confirmatione. Porro tam reverendam ac penitus intemeratam a primordio Christianae religionis auctoritatem sedis apostolicae, nostro quoque in tempore omnino iuviolabiliter percupientes stabilire, patefieri volumus cunctis reverendis confratribus ac [Col. 1378A] filiis fidelibus intra gremium constitutis sacrosanctae matris Ecclesiae, qualiter nonnulli ex reverendi cleri collegio beati Vincentii Cabilonensis cathedrae, pridem sacratissima apostolorum Petri et Pauli limina ac placidam nostrae serenitatis studuerunt reverentiam adire, submittentes supplici prece in nostrae paternitatis praesentia quamdam nefandae factionis querimoniam cum canonica proclamatione de quibusdam scilicet ecclesiis communitatis suae, et rebus proprii juris suae matris Ecclesiae, quae sibi violenta auferri videbantur direptione, crudeli quoque et immoderata rapacitate non solum a quibusdam irreligiosis laicis hujus potestatis mundanae, verum etiam, a nonnullis suae ecclesiae praelatis similia illis inferentibus violenta et tyrannica pervasione. [Col. 1378B] Quorum miserabili querimoniae ac petitioni eorum canonicae placidas nostrae serenitatis aures submittendo libentissime litteris illud directis a B. Petri et nostra parte procuravimus mandare apostolica praeceptione ea quae illis injuste ablata fuerunt restitui certissime; post quoque inviolabili privilegio sedis apostolicae, ne illis ulterius auferantur, decrevimus perpetuo corroborare. Est nempe, uti evidentissimis declaratur indiciis, eadem beati Vincentii mater Ecclesia prae caeteris totius Galliae ecclesiis, huic apostolicae sedi familiari ac speciali charitatis copulatione connexa, adeo ut a reverendis sanctae sedis Romanae vicariis illuc nostra directis licentia, statutis temporibus reverenda Jesu Domino annuente inibi celebrentur concilia, quorum prorsus [Col. 1378C] celebratione reparatur status sacrosanctae et universalis Ecclesiae, Christi Domini juvante gratia, ac per sacrorum instituta canonum examinatur in Domini fide religio Christiana. Igitur imperioso catholicae et apostolicae sedis edicto statuimus ac statuendo irrefragabili auctoritatis nostrae privilegio sanciri decernimus, quatenus istae ecclesiae a nobis denominandae praedictorum communitati clericorum et praelibatae matris ecclesiae beati Vincentii perpetuis deserviant usibus; in primis scilicet ecclesia fundi Baugiacensis, quam sequitur quoque ecclesia ruris Cerliacensis, nihilominus etiam ecclesia Bregniacensis, postremo ecclesia de S. Martino de Monte, ita nuncupata vulgaribus verbis, ad ultimum vero ecclesia de S. Privato ita vocitata a temporibus antiquis, [Col. 1378D] his siquidem ecclesiis nominatim designatis, uti praelibavimus, matri ecclesiae beati Vincentii Cabilonicae sedis, communi quoque a sui totius cleri inibi degentis, inconvulso sanctae sedis Romanae perpetualiter privilegio concessis, in monumentum quoque specialissimae familiaritatis, quam inter se videntur obtinere, eadem scilicet mater ecclesia Cabilonicae urbis, ac insignis toto orbe sedes, apostolicae sublimitatis, opportunum procul dubio duximus cuncta antiqua ejusdem matris Ecclesiae privilegia, sibi firmissimo tenore concessa a praedecessoribus nostris, inviolabili confirmatione stabilire ac indissolubili tenore consolidare, secus auctoritatem apostolicam sacrosanctae Romanae sedis, sancientes [Col. 1379A] eadem apostolica auctoritate illibata et intemerata permanere, succedentibus sibi invicem omne per aevum temporibus cunctis. Si quis vero cujuscunque conditionis aut potestatis homo huic nostrae apostolicae auctoritatis privilegio contradictor temerarius voluerit existere, auctoritate profecto humanae et individuae Trinitatis et beati Petri apostolorum principis, nostra quoque, qui ejus vices exsequendo cathedrae ipsius videmur praesidere, noverit se indissolubili feriendum anathemate et cum Dathan et Abiron, in tartareum chaos demergendum post occasum vitae, in flammis quoque gehennae se perpetualiter concremandum cum Juda Jesu Domini proditore.

+ Ego G. Dei gratia Ostiensis episcopus et S. Romanae [Col. 1379B] Ecclesiae legatus, rogatu domni Rocleni Cabilonensis episcopi legi laudavi et subscripsi.

+ Ego Humbertus archipraesul Lugdunensis Ecclesiae subscripsi.

+ Ego Ermannus (lege Varmundus) Viennensis archiepiscopus subscripsi.

+ Ego Ugo Bituricensis archiepiscopus subscripsi.

+ Ego Agano Eduensis episcopus relegi.

+ Ego Guntardus Valentinensis episcopus subscripsi.

+ Ego Ermenfredus Sedunensis episcopus subscripsi.

+ Raimbaldus apostolicae sedis legatus. M. S. S. [(5) 1Kb] .



XCII. Alexandri II epistola ad episcopos, clericos et judidices Italiae.---Quomodo computandi gradus consanguinitatis. (Anno 1061-73.)
[MANSI, Concil. XIX, 966.]
[Col. 1379C]

Ad sedem apostolicam perlata est quaestio noviter exorta de gradibus consanguinitatis; quam quidam legum et canonum imperiti excitantes, eosdem propinquitatis gradus contra sacros canones et ecclesiasticum morem numerare nituntur, novo et inaudito errore affirmantes quod germani fratres vel sorores inter se sint in secunda generatione; filii eorum vel filiae, in quarta; nepotes vel neptes eorum, in sexta. Talique modo progeniem computantes et [Col. 1379D] hujusmodi sexto eam gradu terminantes dicunt, deinceps viros ac mulieres inter se posse nuptialia jura contrahere. Et ad hujusmodi profanum errorem confirmandum, in argumentum assumunt saeculares leges quas Justinianus imperator promulgavit de successionibus consanguineorum. Quibus confisi ostendere moliuntur fratres in secundo gradu esse numeratos, filios eorum in quarto, nepotes in sexto. Sic seriem genealogiae terminantes, numerationem sanctorum Patrum et antiquam Ecclesiae computationem, ad nos usque perductam, perversa quadam [Col. 1380A] calliditate disturbare nituntur. Nos vero, Deo annuente, hanc quaestionem discutere curavimus, in synodo habita in Lateranensi consistorio, convocatis ad hoc opus episcopis et clericis, atque judicibus diversarum provinciarum. Denique, diu ventilatis legibus et sacris canonibus, distincte invenimus, ob aliam causam alteram legum fieri, alteram canonum computationem. In legibus siquidem ob nihil aliud ipsorum graduum mentio facta est, nisi ut haereditas, vel successio, ab una ad alteram personam inter consanguineos deferatur. In canonibus vero ob hoc progenies computatur, ut aperte monstretur usque ad quotam generationem a consanguineorum sit nuptiis abstinendum. Ibi praescribitur ut haereditas propinquis modo legitimo conferatur; hic vero, [Col. 1380B] ut rite et canonice inter fideles nuptiae celebrentur. In legibus districte non numerantur gradus, nisi usque ad sextam; in canonibus autem usque ad septimam distinguuntur generationem. Hac igitur de causa, quia haereditates nequeunt deferri nisi de una ad alteram personam, idcirco curavit saecularis imperator in singulis personis singulos praefigere gradus. Quia vero nuptiae sine duabus non valent fieri personis, ideo sacri canones duas in uno gradu constituere personas. Utramque tamen computationem, si attente ac subtiliter perspecta fuerit, idem sensisse et eamdem esse in eis sententiam atque ad eumdem terminum convenire manifestissimum erit. Justinianus namque usque ad quem gradum consanguinitas ipsa perduret in suis legibus non definivit. [Col. 1380C] Canones vero ultra septimam, nullam numeravere generationem. Sexto quippe gradu determinato, in ipsis legibus subintulit imperator. (Hactenus ostendisse sufficiat quemadmodum gradus cognationis numerentur. Namque ex his palam est intelligere quemadmodum ulteriores quoque gradus numerare debeamus. Generata quippe persona semper gradum adjicit.) Ecce in his brevibus verbis aperte ostenditur tales gradus, quales isti computant, non tantum usque ad sextum, verum etiam ultra numerari debere, quippe cum ultra sextum ulteriores gradus numerandos esse decernat. Ubi enim ulteriores nominat gradus, aperte indicat non sex tantummodo esse gradus, sed sex finitis, adhuc alios numerandos. Nec mirum, cum in praecedentibus [Col. 1380D] ipse firmaverit imperator decimo etiam gradu consanguineos sibi inter se posse succedere. Cum enim decimum nominat, non esse tantummodo sex luce clarius confitetur.

Hi ergo evigilent, et aciem mentis, si possunt, intendant quos hactenus istiusmodi pertulit error. Enimvero ubi, secundum leges, inter agnatos, vel cognatos defertur successio, consanguineos esse non dubium est. Neque enim sibi succederent, nisi inter se parentelae vinculo tenerentur. Succedunt autem inter se, teste Justiniano, in decimo gradu; consanguinei [Col. 1381A] igitur sibi sunt, qui sibi succedunt. Quod si in decimo gradu consanguinei sibi existunt, non est terminata consanguinitas, ut isti fatentur, in sexto tantummodo gradu. Quid igitur dicent? computatis namque gradibus, sicut isti numerant, aut finitur consanguinitas in sexto gradu, aut non. Si finitur, fallaces erunt leges, quibus isti nituntur, quae in decimo gradu sibi succedere consanguineos jubent. Quod si non finitur consanguinitas in isto sexto gradu, falsidici erunt ipsi, qui ultra illum sextum gradum nolunt computare consanguinitatem. Igitur aut leges erunt falsae, aut isti qui sic finiunt generationem. Sed ut veridicae leges et veraces sint canones, dicamus hoc quod veritas habet, scilicet quod anno terminatur consanguinitas in hujusmodi sexto [Col. 1381B] gradu, sed terminatur, secundum canones, in septimo gradu. Utraque enim computatio, sicut superius diximus, uno fine concluditur. Namque duo gradus legales unum gradum canonicum constituunt. Fratres itaque qui, secundum saeculares leges, dicuntur in secundo gradu, juxta canones, numerantur in primo; filii fratrum, qui illic numerantur in quarto, hic computantur in secundo; nepotes, qui in sexto ibi, istic numerantur in tertio; sic deinceps qui in legibus scribuntur in octavo et decimo, in canonibus definiuntur in quarto et quinto. Atque hoc modo de reliquis sentiendum est, ut qui, secundum canones, dicuntur sexto vel septimo, secundum leges, accipiantur in duodecimo, vel quarto decimo. Hanc computationem intelligens prudentissimus papa Gregorius, [Col. 1381C] dum quaereretur in quota generatione conjungi fideles debeant, ipsas saeculares leges in testimonium adducens, Augustino Anglorum episcopo sic rescripsit: »Quaedam terrena lex in Romana republica permittit, ut sive fratris et sororis, sive duorum fratrum germanorum, seu duarum sororum filius et filia misceantur. Sed experimento didicimus ex tali conjugio sobolem non posse succrescere. Unde necesse est, ut jam in tertia, vel in quarta generatione copulatio fidelium licenter sibi conjungi debeat. Nam a secunda, quam praediximus, omnimodo debent abstinere.« Ecce hic aperte monstratur, filios et filias fratrum in secunda generatione numerari. Et, si fratrum filii et filiae numerantur in secunda, fieri non potest, ut ipsi fratres non sint in prima. Quod [Col. 1381D] si fratres computantur in prima, filii eorum in secunda, dubium non est quin eorum nepotes sint in tertia, pronepotes in quarta, et sic de reliquis usque ad septimam. Sed sunt quidam qui ex his Gregorii verbis, quibus ait, ut in tertia, vel quarta generatione copulentur fideles, occasionem accipiunt illicita matrimonia contrahendi, dicentes se hoc juste facere posse quod prudentissimus doctor sua sententia definivit. Isti itaque qui se hoc velamento defendere nituntur advertant, in ejusdem Patris sententiis, hoc non generaliter cunctis, sed specialiter Anglorum genti mandasse. Nam postmodum a Felice Messanae Siciliae praesule requisitus an hoc, quod Augustino mandaverat, generaliter cunctae Ecclesiae [Col. 1382A] tenendum esset, apertissime firmavit non aliis hoc quam illi genti mandasse, ne bonum quod coeperant, metuendo austeriora, desererent. Sed ex illis, postquam in fide essent firma radice solidati, et universali Ecclesiae, censuit semper esse tenendum ut nullam de propria consanguinitate vel affinitate, infra septimam generationem, aliquis sibi audeat conjugio copulare.

Ecce aperte monstratum est, et ex verbis ipsius legis et auctoritate prudentissimi papae Gregorii, quid de gradibus consanguinitatis numerandis sentire debeamus. Quamvis alia quoque ratio pari modo ipsos revincat adversarios. Nam si, ut ipsi fatentur, in illo sexto gradu consanguinitas finiretur, omnes personarum ramusculos, qui ultra illum gradum in [Col. 1382B] pictura arboris continentur, velut superfluos oporteret detruncari. Sed quia omnes qui in praedictae arboris pictura numerantur, ex una parentela consistunt, nunquam sine diminutione consanguinitatis a se poterunt separari, veluti non sine damno cujusque personae valent a proprio corpore, manus, brachia, et pedes truncari. Illa quoque sacrorum praeceptio canonum quae jubet a propria abstinere consanguinitate, quandiu generatio recordatur, aut memoria retinetur, nec a praedicta parentelae discrepat computatione. Nam in septem gradibus, si canonice et usualiter numerentur, omnia propinquitatum nomina continentur. Ultra quos nec consanguinitas invenitur, nec nomina graduum reperiuntur, nec successio potest amplius prorogari, nec memoriter [Col. 1382C] ab aliquo generatio recordari. Ne vero in hac consanguinitatis computatione, aliqua dehinc valeat ambiguitas remanere; aliam, quam quidam faciunt, numerationem, in hac etiam disputatione duximus finiendam. Sunt enim quidam, qui non a fratribus, sed a filiis eorum, id est patruelibus, vel consobrinis, genealogiam numerare incipiunt, docentes filios fratrum in prima generatione computari debere: quia fratres, quasi quidam truncus ex quo caeteri ramusculi oriuntur, existunt. Sed nec ista graduum computatio, si bene intellecta fuerit, ab ea quam superius exposuimus in sententia poterit esse diversa. Isti enim qui numerandi initium sumunt a filiis fratrum non progrediuntur ultra sextam generationem; sed, sicut totius mundi sex aetates existunt [Col. 1382D] et humanae vitae itidem sex, ita et in consanguinitate sex tantummodo autumant computandas esse generationes; quibus finitis, novae conjunctionis dicunt posse fieri initium, ut, quasi fugientem, revocare possint consanguinitatem. Haec itaque computatio quae incipit a fratrum filiis, et numerat usque ad sextam generationem, tantumdem valet quantum ea quae incipit a fratribus et competat usque ad septimam. Nec ulla in sensu existit diversitas, quamvis in numero graduum varietas videatur. Ultima enim generatio, si initium numerandi sumat a fratribus, septima invenitur, si a filiis fratrum, reperitur sexta. Taliter igitur determinatis gradibus consanguinitatis, apostolica vos auctoritate monemus. fratres [Col. 1383A] et filii, ut omnibus sic seriem genealogiae computandam esse intimetis quemadmodum sancti Patres numerandam esse sanxerunt, et antiquus mos sanctae et universalis Ecclesiae per longa tempora olim computasse monstratur. Nam si quis perversa et obstinata mente a recto tramite apostolicae sedis deviare voluerit, et aliter quam nos in nuptiis celebrandis gradus parentelae numerare contenderit, primum pro sua temeritate, coelesti poena plectetur, postmodum vero gladio perpetui anathematis se noverit jugulandum.

Data Romae, etc.



XCIII. Clero Mediolanensi.---De Simoniacis, et presbyteris diaconis qui feminis abutuntur. (Anno 1061-73.)
[MANSI, Concil. XIX, 978.]
[Col. 1383B]

Noveritis nos in synodo nostra Romana, episcopis omnibus et religiosis fratribus adjudicantibus, decrevisse a Simoniacis et fornicatoribus officium celebrari non debere, nec aliquem Christianum id ab iis audire. Populum itaque a Simoniacis et ab his quos feminis abuti cognoscitis officium audire interdicite, et sacerdotes nihilominus a tam nefaria praesumptione repellite (Can. 17, dist. 81). Si quis vero sacerdotum, diaconorum, vel subdiaconorum, officium contumaciter deserens, feminam sibi potius eligit, sicut sponte ob fornicationem dimittit officium, ita ob praevaricationem dimittere cogatur et invitus beneficium.



XCIV. Populo Mediolanensi.---De presbyteris Simoniacis et fornicatoribus.
[MANIS, Concil. XIX, 978.]
[Col. 1383C]

Sciat nobilitas vestra nos in Romana synodo consilio totius sancti conventus decrevisse ut a presbytero Simoniaco, seu concubinam habente, missa a nullo fidelium audiatur. Eos etiam qui, ut fornicari liceat, divinum officium derelinquunt, et ab eo recedentes, diabolo et ejus operibus serviunt, sicut se justissime ab officio alienos faciunt ita beneficio ecclesiarum privatos adjudicamus.



XCV. Philippo regi Francorum.---Quod Romanae sedis decreta tanquam regulae canonum admittenda sunt. (Fragm.---Anno 1061-73.)
[MANSI, Concil. XIX, 979.]
[Col. 1383D]

Ignorant miseri quod hujus sanctae sedis decreta ita pia fide a filiis matris Ecclesiae accipienda sint et veneranda ut, tanquam regula canonum, ab eisdem absque ullo scrupulo admittantur.



XCVI. Alexandri papae II epistola Reibaldo Arelatensi archiepiscopo. (Anno 1061-73.)
[Gall. Christ., tom. I, pag. 96.]

ALEXANDER episcopus, servus servorum Dei, venerabilibus REIBALDO Arelatensi archiepiscopo et BERTRANDO Forojuliensi episcopo, perpetuam in Domini salutem.

[Col. 1384A] Quoties illa [f. add. res] a nobis requiritur quae justitiae concordare videtur, libenter debemus impendere, et justa poscentium animis condescendere. Quia igitur, charissime frater Reibalde Arelatensis archiepiscope, postulasti a nobis ut ecclesiam Sanctae Mariae sitam in villa quae vocatur Barjolis, in territorio vestrae civitatis Forojulii, quam beati Patri perpetualiter juri supposuisti, privilegio confirmaremus apostolicae sedis, inclinati precibus tuis, ipsam ecclesiam sub tutela et defensione S. Romanae Ecclesiae recipimus eamque ab omni infestatione liberam et quietam esse decernimus; ita quidem, ut pro ea annualiter sanctus Petrus habeat unum aureum denarium. Propterea confirmamus ut quidquid nunc juste possidet vel [Col. 1384B] deinceps apostolica interdicente auctoritate . . . . . ut nullus ibi praepositus constituatur, neque clericus aut monachus inducatur absque voluntate eorum qui vi perfectionis [professionis] sese eidem ecclesiae servituros devoverent . . . Interdicimus etiam ut nulla ecclesiastica saecularisve persona praesumat praefatam ecclesiam inquietare, aut ea quae superius continet infringere. Quod si quis temerario ausu praesumpserit . . . At vero qui custos et observator exstiterit, et pio intuitu aliquod bonum ibi conservare studuerit, repleatur abundantia apostolicae benedictionis.



XCVII. Bulla Alexandri II pro Giraldo Tricastinensis et Arausicae civitatis episcopo. (Anno 1061-73.)
[Gall. Christ., tom. I, Instrum., pag. 119.]
[Col. 1384C]

ALEXANDER episcopus, servus servorum Dei, universo clero et populo Tricastinensis et Arausicae civitatis.

Admonemus vos, charissimi filii, ut fratri nostro Giraldo pastori (Dasteri), et episcopo vestro dignam obedientiam exhibeatis, et quia divina dispositio eum custodem animarum vestrarum ponit, hortamur vos ut in omni pace et concordia sub ejus regimine indissolubili charitate persistatis, et eum cum omni reverentia in patrem et proprium colatis [Col. 1384D] episcopum. Illudque apostolica auctoritate vos monere destinavimus, ne quis vestrum in hoc consilio aut facto consentiat, ut Bertrannus, vel aliquis mortalium Arausicanam ecclesiam ab unitate Tricastinae ecclesiae dirimat, aut in aliqua parte constitutionem sanctissimi Patris nostri Gregorii, qui utrasque ecclesias conjunxit et univit, corrumpat aut minuat. Scientes quod omnis, qui in hac divisione, consilio aut facto commiscetur, a parte B. Petri et nostra apostolica auctoritate excommunicatur, et divinum officium penitus interdicitur.

Datum Romae, etc.



XCVIII. Bulla Alexandri papae, qua Geraldum episcopum utriusque simul Ecclesiae Tricastinensis et Arausicae tuetur et confirmat. (Anno 1061-73.)
[Gall. Christ., tom. I, Instrum., pag. 120.]
[Col. 1385A]

ALEXANDER episcopus, servus servorum Dei, BERTRANDO filio Raimbaldi, si obedierit, salutem et apostolicam benedictionem.

Si vera sunt quae te conari intelleximus, nec salutem animae tuae, sed ad perpetuam damnationem tuam te ejectum esse perpendimus; videlicet domini nostri Gregorii papae statuta et ordinationes summopere labores infringere, et Arausicanam Ecclesiam, quam ipse justissima consideratione Tricastinae [Col. 1385B] Ecclesiae conjunxit, et unum episcopatum esse constituit, die nocteque inde evellere studeas et separare; nec Geraldum utriusque urbis episcopum eamdem Ecclesiam Arausicanam patiaris in pace, sicut episcopum oportet, tenere et regere praefatum, ac si praedictae Ecclesiae non tam antiqua constitutione et auctoritate domni Gregorii ad unius episcopatus continentiam copulatae et unitae fuissent. Propterea ex parte sancti Petri et nostra monemus ne praedictam Arausicanam Ecclesiam amplius a Tricastina Ecclesia separare praesumas, sed praedictum Geraldum episcopum episcopali jure et providentia juxta constitutiones sanctissimi patris Gregorii eam Tricastinensi Ecclesiae conjunctam regere et gubernare permittas. Quod si non feceris, scias te [Col. 1385C] et omnes in hac causa tibi consentientes ex parte beati Petri et nostra excommunicatos esse, et omne divinum officium per totam terram tuam suspendi decrevimus.

Datum Romae, etc.



XCIX. Alexandri II epistola ad abbatem et congregationem Anianensem.---Ut episcopo Magalonensi pareant. (Anno 1061-73.)
[BALUZ., Miscell. II, 119].

ALEXANDER episcopus, servus servorum Dei, abbati et universae congregationi Anianensis monasterii salutem et apostolicam benedictionem.

Pervenit ad nos querela Magalonensis episcopi [Col. 1385D] super intolerabili praesumptione et inobedientia vestra, quod, quamvis Romanam Ecclesiam episcopum eum censere et tolerare cognoveritis, nullius tamen episcopatis reverentiae honorem sibi attribuitis, imo et contemptu ejus illicita vobis usurpantes, in corpus totius Ecclesiae graviter ac nefande delinquitis. Nam quod excommunicatos illius nulla auctoritate fulti suscipitis, et quod, ejus manus impositione contempta, ordinationes vestras ad libitum vestrum aliunde petitis, in hoc et canonicae traditionis instituta corrumpitis, et exemplo reprobo grave scandalum in Ecclesia generatis. Unde vos auctoritate apostolica commonemus ut, haec et alia hujusmodi penitus relinquentes, praefato episcopo vestro deinceps totius subjectionis et reverentiae debitum [Col. 1386A] exhibeatis, scientes quoniam, si haec querela ulterius ad nos delata fuerit, districtam in se temeritatis vestrae pertinacia vindictam provocabit.



C. Alexandri II epistola ad Guillelmum Petracoricensem et Durannum Tolosanum episcopos, et Hugonem abbatem.---Praescribit modum poenitentiae ab eo peragendae qui fraternae caedis nolens causa fuerat. (Anno 1061-73.)
[MANSI, Concil. XIX, 963.]

ALEXANDER episcopus, servus servorum Dei, GUILLELMO Petragoricensi, DURANNO Tolosensi, episcopis, et HUGONI abbati.

Praesentium portitor litterarum, ad nos perveniens, lacrymabiliter confessus est se fratricidii crimen [Col. 1386B] incurrisse. Qui, licet tanti facinoris efficiens causa fuerit, tamen minime sua voluntate peractum intimavit. Cum enim fratrem suum inimicantem sibi paratis insidiis cepisset, et ipsum ut secum iret percussione capuli ensis coegisset, consobrinus quidam suus secum perveniens, sine consilio et praemeditatione, sine voluntate etiam ipsius, ut astruit, eum interfecit. Cui licet condignam religio vestra injunxerit et laudabilem poenitentiam, tamen circa eum misericordiae viscera exhibentes, praecipimus ut, cum domum redierit, medietatem totius patrimonii sui, pro fratris animaeque suae remedio pauperibus tribuat, alterius [f. alteram] quoque haereditatis suae portionem nihilominus pro eadem causa distribuens, usumfructum suae necessitati reservet. [Col. 1386C] Et sic ordinatis omnibus suis, liber in monasterium ingrediatur, et ibi per unum annum hujusmodi poenitentia maceretur, scilicet ut a Pentecoste usque ad sancti Michaelis festivitatem bis in unaquaque hebdomada jejunet in pane et aqua. Dehinc autem usque ad Quadragesimam tribus diebus jejunet similiter in pane et aqua, et ut a corpore et sanguine Domini usque ad tres annos expletos abstineat, nisi periculum mortis immineat. Quadragesimam totam, praeter dies Dominicos, similiter jejunet; arma nullo modo in vita sua induat; conjugio usque ad peractam septem annorum poenitentiam non utatur; sexta feria, donec vixerit, jejunet. Haec omnia ita illi conjunximus ut, si infirmitatem ejus haec minime [Col. 1386D] ferre posse providentia vestra praesenserit, licentiam habeat miserendi, prout placuerit.



CI. Alexandri II epistola ad omnes episcopos Hispaniae [al., Galliae].---Quod Judaei servari debeant, non occidi. (Anno 1061-73.)
[MANSI, Concil. XIX, 964.]

ALEXANDER papa, omnibus episcopis Hispaniae.

Placuit nobis sermo quem nuper de vobis audivimus, quomodo tutati estis Judaeos qui inter vos habitant, ne interimerentur ab illis qui contra Sarracenos in Hispaniam proficiscebantur. Illi quippe stulta ignorantia, vel forte caeca cupiditate commoti, in eorum necem volebant saevire, quos fortasse divina [Col. 1387A] pietas ad salutem praedestinavit. Sic etiam beatus Gregorius quosdam qui ad eos delendos exardescebant prohibuit, impium esse denuntians eos delere velle, qui Dei misericordia servati sunt, ut, patria libertateque amissa, diuturna poenitentia, patrum praejudicio in effusione sanguinis Salvatoris damnati, per terrarum orbis plagas dispersi vivant. (Can. 11, 23, 4, 8). Dispar nimirum est Judaeorum et Sarracenorum causa. In illos enim, qui Christianos persequuntur et ex urbibus et propriis sedibus pellunt, juste pugnatur; hi vero ubique parati sunt servire. Quemdam etiam episcopum synagogam eorum destruere volentem prohibuit.



CII. Berengario Narbonensi vicecomiti.---Non esse occidendos Judaeos. (Fragm.---Anno 1061-73.
[MANSI, Concil. XIX, 980.]
[Col. 1387B]

Noverit prudentia vestra nobis placuisse quod Judaeos qui sub vestra potestate habitant tutati estis ne occiderentur. Non enim gaudet Deus effusione sanguinis, neque laetatur in perditione malorum.



CIII. Wifredo Narbonensi archiepiscopo.---De eodem. (Fragm.---Anno 1061-73.)
[MANSI, Concil. ibid.]

[Col. 1387C] Noverit prudentia vestra quod omnes leges, tam ecclesiasticae quam saeculares, effusionem humani sanguinis prohibent.



CIV. Guillelmo de Monstrolio [al., Monasteriolo].---Nisi coram Ecclesia consanguinitate probata. uxorem dimittere non licet. (Anno 1061-73.)
[MANSI, Concil. XIX, 980.]

Multorum relatione cognovimus te propriam velle abjicere uxorem et adhaerere alteri, praetendentem consanguinitatis occasionem. Unde apostolica auctoritate interdicendo mandamus tibi ut hanc quam nunc habes uxorem nullatenus praesumas dimittere [Col. 1387D] vel aliam ducere, donec episcoporum religiosorum concilium causam istam examinaverit.





In sequentem epistolam collectoris praemonitio.

Ex nonnullis epistolae quam hic exhibeo laciniis, a Gratiano simul junctis et assutis, compingitur epistola illa ad Lucenses, quam Labbeus num. 36 dedit. Integram duplo ac triplo majorem ex archetypo Lucensi, quem servant Archiva canonicorum ecclesiae illius cathedralis pluteo BB. I, vulgavit primus omnium Florentinus noster in Opere inscripto Memorie della contessa Matilda, in append. Veter. Monum., pag. 129. Ex illo vero hic transtuli, ne deinceps in collectionibus conciliorum mutila, et hinc inde detruncata, spectaculum sui miserandum lugendumque lectoribus reique canonicae amatoribus praebeat.



CV. Alexandri II epistola ad clerum et populum Lucensem.---Contra sacras ordinationes et beneficiorum collationes Simoniacas. (Anno 1061-73.)
[MANSI, Concil. XIX, 985.]
[Col. 1388A]

ALEXANDER episcopus, servus servorum Dei, Lucensis Ecclesiae clero et populo in perpetuum.

Cum divina providentia idcirco nos in sede apostolica constituere voluerit ut omnium ecclesiarum generalem curam gerere debeamus, tum maxime illi Ecclesiae studium nostrae devotionis sollicitius est exhibendum, in qua, ante susceptum universalis regiminis opus, ecclesiastici officii necessitate laboravimus, et cui privata quodammodo dilectione prius [Col. 1388B] deservire studuimus. Circa Lucensem itaque Ecclesiam tanto specialius nostrae devotionis studium desideramus impendere, quanto et illi privata ejus et publica omnium cura compellimur providere. In ea igitur quod multis temporibus male pullulasse, et in robur jam inveteratae malitiae comperimus excrevisse, divini verbi gladio succidere, et penitus exstirpare optamus, ut, Deo volente, erutis spinis vitiorum, in fertilem postmodum messem semen illic satum valeat abundare. Ex multis temporibus hoc detestabile malum intra ipsam Ecclesiam inolevisse cognovimus, ut nulli unquam clerico, quamvis religioso, quamvis scientia et moribus praedito ecclesiasticum beneficium concederetur, nisi ei qui profano pecuniae munere illud emere studuisset; fiebat [Col. 1388C] ecclesia et res ejus ita venalis, veluti quaedam terrena et vilis merx a negotiatoribus ad vendendum exposita. Quod malum quam detestabile, quantum Deo sanctisque sit contrarium, et sacri canones docent et fere omnibus manifestum existit. Chalcedonense nempe concilium, unum ex principalibus, simili poena condemnat eos qui sacram manus impositionem (per quam Spiritus sanctus confertur) mercari dignoscuntur. Utrosque enim auctoritate inexpugnabili, illos a beneficio, istos sacro ordine jubet repelli. Sacrorum vero canonum auctoritate docemur omnia quae Deo vel ejus Ecclesiae offeruntur sacra fieri ipsa oblatione; nullaque autem sacra fieri possunt nisi Spiritu sancto, a quo omnis sanctificatio procedit. Nam, sicut omnis quaelibet res cum [Col. 1388D] imperatori defertur imperialis efficitur, sic, cum ex voto Deo vel sanctis offertur, divina, ac per hoc sanctificata cognoscitur. Non igitur mirum si par poena constringit eos qui aut sacrum ordinem aut sacram rem Ecclesiae vendere seu emere audent; cum neutrum, nisi sancti Spiritus dono valeat sanctificari. Praeterea cum sacrorum canonum auctoritas quatuor ex rebus Ecclesiae jubeat fieri portiones, quarum una pauperibus, altera fabricis ecclesiarum sit impendenda, tertia episcopo, quarta clericis conferenda; sicut pauperibus Ecclesiae singulae partes gratis sunt concedendae, ita quoque reliquae partes nec ab ipso episcopo vel clero sunt retinendae aut vendendae, sed eis pro Evangelii praecepto, [Col. 1389A] et officii sui labore eodem modo conferendae. In Veteri quoque Testamento, cum adhuc gratia Evangelii adhuc non coruscaret in mundo, legimus scelus hoc quantum abominabile esset, cum, tempore Jeroboam, quicunque volebat implebat manum suam, et fiebat sacerdos excelsorum; et propter hanc causam peccavit domus Jeroboam et deleta est de superficie terrae. Si vero domus Jeroboam ob hoc deleta est quod pecuniam accipiens constituebat sacerdotes in excelsis, non immerito de libro vitae coelestis eorum nomina delentur, qui interventu pecuniae sacerdotes, vel clericos in domo Dei constituunt. Puto enim quod hi tales nunquam adverterunt Psalmistae sententiam dicentis: Quia non cognovi negotiationem, introibo in potentias Domini [Col. 1389B] (Psal. LXX, 15). Nam si quis ideo intrat in potentias Domini quia non cognovit negotiationem, aperte consequitur ut non intret in eas qui negotiationes maxime ecclesiasticarum rerum non solum cognoverit, sed etiam exercuerit. In Novo autem Testamento humani generis Redemptor, omnes ementes et vendentes de templo ejiciens, cathedras vendentium columbas evertit, nummulariorum effundit aes, praecepti sui auctoritate denuntians et dicens: Nolite facere domum Patris mei domum negotiationis (Joan. II, 16).

In quo Salvatoris facto vigilanter est advertendum quod non dicitur cathedras vendentium movisse, sed evertisse (ibid., 15). Levius utique ferendum esset si talium negotiatorum cathedrae moverentur, [Col. 1389C] quam si everterentur, sicut per Joannem Dominica voce angelo idem praedicatori Ephesi Ecclesiae dicitur: Age poenitentiam, et prima opera fac, alioquin veniam ad te, et movebo candelabrum tuum de loco suo (Apoc. II, 5). Illud quoque in eodem facto sollicite considerate, quod per totum textum sancti Evangelii nusquam reperitur Dominum tanta severitate, tam districta censura justitiae peccantes corripuisse, cum non solum eloquio increpans, verum etiam facto flagello de funiculis verberans, omnes eliminavit de templo, aperte demonstrans quod tales negotiatores non sicut caeteri peccatores sunt corripiendi, sed a templo Dei, id est a sancta Ecclesia, longius sunt projiciendi. Nam, sicut per columbarum venditores [Col. 1389D] illi denotantur qui sacram manus impositionem vendere conantur, sic per nummularios ecclesiastici beneficii venditores designantur, qui domum Dei, teste Evangelio, speluncam latronum efficiunt (Matth. XXI, 13); quia ab hujusmodi mercatoribus quidquid possunt capiunt, et gladio suae malitiae non corpora, sed, quod pejus est, animos trucidare noscuntur. Tempore vero apostolorum, cum multi rerum suarum pretia ad pedes eorum ponerent, Anania et Saphira, inspirante sancto Spiritu, voto cordis pretium agrorum suorum Deo obtulerunt. Qui postmodum, quia suggerente diabolo partem ipsius pretii retinere conati sunt, voce beati Petri principis apostolorum Spiritui sancto mentiti esse dicuntur, et quam grave scelus contraxerint utriusque repentina [Col. 1390A] morte monstratur (Act. V). Si ergo illi initio surgentis Ecclesiae tam horribili poena divinitus sunt puniti pro eo solummodo quod partem pretii retinuissent quod solo voto Ecclesiae obtulerant, quid dicendum est de his mercatoribus qui non suas, sed res Ecclesiae in usus suos et propinquorum suorum non verentur vertere? Profecto, sicut deterius est distrahere vel comparare res ecclesiae, non quas ipsi ecclesiae conferunt, seu quas pro animabus suis fideles offerunt, quam solam pretii partem rerum a se oblatarum retinuisse, sic talium negotiatorum interitus gravior et profundior quam illorum esse convincitur; ex hac quoque pessima venditione pene malorum omnium semina pullulare noscuntur. Nam ii qui res Ecclesiarum et potiora earum pretio student acquirere, [Col. 1390B] non Deo vel ejus Ecclesiae velle famulari, sed soli mammonae velle servire veridica ratione probantur. Sicut etiam sanctus Gregorius de Simoniacis testatur, non vitam moribus componere, non scientia curant exornare, sed solummodo aurum et pecuniam, quibus res emant ecclesiae, inhiantes desiderant congregare. Ac si tandem malitiae suae votum impleverint, et data numerosa pecunia rerum ecclesiasticarum penes se dominium habere coeperint, tunc aperiunt qua intentione Ecclesiae militare decreverunt. Toto enim mentis adnisu undecunque possunt corradere pecuniam student, ut quae prius evacuaverant possint redimplere marsupia; cujus aviditate impulsi sacris non parcunt altaribus, sed, veluti fures et sacrilegi, profanas eis manus injiciunt, [Col. 1390C] pauperibus et ecclesiarum fabricis decimas et oblationes juste et canonice competentes more praedonum diripiunt, a mortuis etiam, quasi fisci exactores, importunis clamoribus velut tributa exigunt. Terras quoque, quas fideles pro suis peccatis ecclesiae contulerunt, quia eas ex toto vendere non possunt, ob vilissimum redditum pecunia accepta quibusque concedunt. Inter se autem ubi de lege divina, et de animarum salute esset tractandum, litibus et contentionibus, clamoribus et injuriis perstrepere non desistunt. Quibus ad cumulum suae damnationis non sufficit quod ipsi pereunt, sed insuper laicos, quibus ducatum rectae viae praebere debuerant, secum malo exemplo trahunt in profundam [Col. 1390D] inferni voraginem.

Quapropter, ego Alexander, sanctae Romanae Ecclesiae et apostolicae sedis episcopus (imo minister indignus), tot et tanta mala in multis Ecclesiis et maxime in Lucensi Ecclesia ex iniqua concupiscentia fieri conspiciens, ne sanguis iniquorum a districto Judice de manu nostra requiratur, illa exstirpare et penitus eradicare decrevimus. Constituimus istis, et praesenti decreto firmamus (sicut olim nostri decessores fecisse noscuntur) ut nullus deinceps episcoporum beneficium Ecclesiae (quod quidam canonicam, vel praebendas, seu etiam ordines vocant) pro aliquo pretio vel munere clericis audeat unquam conferre; sed etiam ministros et servitores Ecclesiae gratis et absque ulla venalitate [Col. 1391A] in sancta Ecclesia studeant ordinare. Nec eligant in domo Domini qui majores sacculos pecuniae conferant, sed eos qui moribus et disciplina atque scientia divites pro officio suo ipsam valeant sustentare Ecclesiam. Sponte Christi donaria non pro libitu cujusque, invito Sponso, venalia fiant, sed gratis et pro vitae meritis tribuantur, nec audeat ullus cujuscunque gradus sit clericus per se vel per interpositam personam aliquo ingenio pretium vel dare vel promittere, nec ipsi episcopo nec alicui ex ejus ministris, seu cuicumque magnae vel mediocri aut parvae personae. Ne vero calliditas aut fraus diaboli sub specie religionis aliquos suae malitiae laqueo capiat, constituimus et eodem modo firmamus ut nullus cujuscunque gradus clericus pro ecclesiae beneficio [Col. 1391B] aliquid audeat conferre aut fabricae ecclesiarum, vel donariis ecclesiarum, seu etiam quod pauperibus sit tribuendum; quia (teste Scriptura) qui aliquid male accipit ut quasi bene dispenset, potius gravatur quam juvatur. Quod si aliquis, divinorum praeceptorum et animarum salutis immemor, praefatum beneficium ecclesiae iniqua cupiditate ductus vendere vel emere temerario ausu praesumpserit, sicut in Chalcedonensi concilio definitum est, gradus sui periculo eum subjacere decernimus, nec ministrari possit Ecclesiae, quam pecunia venalem fieri concupivit, et insuper, terribili anathematis mucrone perfossus (nisi resipuerit), ab Ecclesia Dei, quam laesit, modis omnibus abscindatur.

Ego Alexander solius Domini misericordia sanctae [Col. 1391C] Romanae et apostolicae Ecclesiae praesul, et Lucensis episcopus, in hoc decreto ad confirmandum ss.



CVI. Alexander II de Ecclesiae Lucensis muneribus in probos doctrinaque instructos viros conferendis leges condit. (Anno 1061-73.)
[UGHELLI, Italia sacra, I, 811].

ALEXANDER episcopus, servus servorum Dei, Lucensis Ecclesiae canonicis, ac filiis per omnia dilectis, eorumque successoribus in perpetuum.

Quamvis ecclesiasticae disciplina censurae, pro officio a Deo nobis commisso, nos admoneat vigilanti cura universis Ecclesiis toto orbe terrarum diffusis providere, speciali tamen speculatione nostrae [Col. 1391D] Lucensi Ecclesiae pro posse nos opitulari oportet, cujus regimen, antequam ad apostolicae sedis curam vocaremur, divina nobis imposuit providentia. Unde cum omnibus simpliciter, huic tamen dupliciter, oculum nostrae speculationis intendere oportet. Nam quia, inimico humani generis insidiante, sanctae matris Ecclesiae compositos mores ab antiquis patribus institutos prava quorumdam temeritas, seu potius cupiditas, violare non metuit, idcirco studiosos sollicitosque convenit esse, ut quae mala quotidie pullulant mucrone justitiae resecentur. Nam, charissimi filii, vestra bene novit dilectio, in nostra praelibata Ecclesia pessima inoleverat consuetudo ut ordines et canonicae ipsius Ecclesiae sic passim et [Col. 1392A] indiscrete cuique tribuerentur, ut ille sacerdotalis ordinis iniret officium qui necdum etiam ostiarii vel lectoris ministerium suscepisset. Nec stabili ordine sortitum fuerat quis missarum solemnia celebrare, quis sanctum Evangelium vel Apostolum legere debuisset. Indisciplinatis etiam et saecularibus clericis vita et scientia longe ab ecclesiastica doctrina sejunctis, praelibatae canonicae conferebantur, nec tamen absque interventu pecuniae vel etiam praemiorum, qui ipsam Ecclesiam potius perturbare quam moribus videbantur ornare. Quae omnia quantum Deo et ecclesiasticae religioni contraria et inimica existant nullum ignorare putamus, vobis autem tanto verius sunt cognita quanto divinitus sustentata. Quapropter, divino adjutorio simul et [Col. 1392B] apostolica fulti auctoritate, haec deinceps resecanda et in melius reformanda decernimus, eo scilicet tenore, hac ratione ut ex triginta ordinibus qui in jam nominata ecclesia esse noscuntur, duodecim presbyteris traderentur, qui quotidie missarum solemnia et quae sacerdotali officio congruunt peragere possent. Septem vero diaconos, totidem subdiaconos in his semper ordinibus, qui competenter ecclesiasticum officium juxta ordinem suum adimplere valerent; reliquos vero choro tantummodo deputavimus. Nos ergo in praefatis ordinibus ita eligi decrevimus ut si quando, Deo vocante, aliquis eorum ex hac luce decesserit, loco ejus nullus alius subrogetur, nisi ille qui decedentis officium integritate vitae et puritate scientiae valeat adimplere, ut si presbyter fuerit [Col. 1392C] decessor, loco ejus vel presbyter substituatur, vel qui eodem anno presbyterii valeat honorem accipere. Similiter de diaconibus et de subdiaconibus eadem ratio idemque ordo procedat.

Horum autem omnium ordinationem ita, Deo annuente, volumus canonice fieri, ut nulla venalitatis fraus, vel pecuniae interventus aliqua possit ratione subripere, sed gratis et absque ullius commodi ratione consistat, nisi ordinandus non statuto pretio, sed sua sponte, ad utilitatem vel honestatem ecclesiae aliquid largiri voluerit. Avaritiam etenim de templo Dei eliminandam sacrum testatur Evangelium, quod refert et Dominum per se ipsum nummulariorum aes effudisse, et cathedras vendentium columbas evertisse. Officium [Col. 1392D] autem ipsius Ecclesiae ita ad honorem Dei fieri volumus ut omni die una solemnis missa cum diacono et subdiacono hora tertia celebretur cum canonicis horis, sicut consuetudo deposcit matricis ecclesiae. Illud quoque non minima correctione indigere prospeximus, quod quidam clericorum, plus suae avaritiae quam Ecclesiae consulentes, in duabus vel etiam in tribus ecclesiis ministrare noscuntur, et cum uni vix congrue et opportune sufficiant, ambitu pecuniarum illecti duabus vel tribus, sicut diximus, suum officium pollicentur. Sicque fit ut, dum plures vicissim percurrunt, nullam canonice et juste regere valeant. Quapropter, hanc quoque causam in melius reformantes, constituimus et praesenti decreto [Col. 1393A] firmamus nullum qui in majori et matrici ecclesia deinceps fuerit ordinatus, aliam praeter ipsam posse tenere Ecclesiam, sed, sicut sacri praecipiunt canones, ipsa et sola contentus, ut competens in ea possit exercere servitium. Nec vaget, et instabilis huc illucque discurrat, sed singulari ecclesiae qua fixus est immobilis perseveret. Quod si quis temerario ausu haec omnia, quae salubriter ad utilitatem sanctae Ecclesiae constituta sunt, violare vel infringere tentaverit, noverit se apostolica auctoritate, nisi resipuerit, gradus sui periculo subjacere, et ecclesiastici beneficii fieri expertem, et insuper, pro sua temeritate a clero repulsus, laicorum tantum communioni deputetur. Si vero adhuc quoque obstinato animo in eadem pertinacia manere praesumpserit, et [Col. 1393B] admonitus ad hoc quod salubriter decrevimus reverti noluerit, a liminibus sanctae matris Ecclesiae, quam impugnare non desinit, alienus existat. Conservator autem hujus nostrae canonicae dispositionis, apostolica sit munitus intercessione, et gaudeat coelesti repletus benedictione.

Ego Alexander, solius Dei misericordia, licet indignus, sanctae Romanae et apostolicae Ecclesiae praesul et Lucensis episcopus, in hoc decreto a me facto ad confirmandum scripsi.



CVII. Alexandri II privilegium pro ecclesia Lucensi.---Bona ejus alienari vetat. (Anno 1061-73.)
[UGHELLI, Italia sacra, I, 812.]
[Col. 1393C]

ALEXANDER episcopus, servus servorum Dei, clero et populo S. Lucensis Ecclesiae in perpetuum.

Quamvis circa omnes Ecclesias per orbem terrarum longe lateque diffusas pro earum gubernatione oculum nostrae speculationis intendere oporteat, praecipue tamen erga Lucanam Ecclesiam attentissime vigilare nos convenit; quia ei et propter episcopatus suscepti administrationem, et pro universalis apostolicae [curae] consideratione dupliciter quodammodo providere compellimur; qua de causa haec nostri cordis, Deo aspirante, voluntas semper inhaerere debebit ut quae in ea, vel incuria vel malitia quorumdam, hactenus male pullulare cognovimus, resecare [Col. 1393D] et emendare studeamus, et quae ad honorem et salutem ipsius ecclesiae spectare videantur, congrue ordinare et firmiter statuere debeamus. Ante nostra etenim tempora praedecessores nostri qui eidem ecclesiae praeesse visi sunt, seu propter carnalium propinquorum affectus, seu pecuniae amore illecti, vel etiam quorumdam potentium nimia importunitate devicti, castella, terras, possessiones ipsius Ecclesiae ita indiscrete superflua effusione largiti sunt, ut nec sibi nec familiae suae vel reliquis sibi ministrantibus, prout congruebat, in propriis necessitatibus succurrere potuissent. Fiebat itaque propter rerum penuriam ut ordines sacros et ecclesiastica officia, quae pure et absque ulla venalitate, solo vitae aeternae intuitu concedi oportet, pro pecuniae acceptione et [Col. 1394A] diversorum munerum exactione profanis quibusdam et indignis tribuerunt, et, quod omnes catholicos detestari et abominari oportet, de morte animae vitam corporis sustentarent. Proinde, divina inspiratione commoniti, ne de caetero tam grave peccatum ex occasione paupertatis emergat, praesenti decreto constituimus et apostolica auctoritate firmamus ut nullus deinceps pontificum quibus ipsa sancta Ecclesia commissa fuerit, castella, mansos, terras, possessiones, quas non modo ad manus nostras habemus, vel quas ipsa Ecclesia in antea, Deo largiente, pure et absque contradictione acquisitura est, praeter illa quae in beneficium nunc usque dari consueverunt, aliquo ingenio alienare, vel auferre, seu alicui dare moliatur (nisi necessitate cogente in [Col. 1394B] pignus ea sine malo ingenio ad tempus tradiderit; ea ratione ut ante statutum tempus eas persolvat et recipiat. Ita sane omnem alienationem et quamcunque dationem penitus interdicimus, ut nemo in posterum praesumat praedictas res ecclesiae vel per beneficium dare, aut per libellum concedere, aut quovis modo alicui personae tribuere, nisi tantum agricolis et laborantibus, et ipsi episcopo vel ejus misso aut ministeriali rationem reddentibus; sed omni tempore intactae et illaesae subsistant ad utilitatem episcopi et suae necessitatem familiae sustentandam. Ne vero in dubium venire possit a quarum rerum traditione nos nostrosque successores per omnia volumus abstinere, praesentis decreti pagina nominatim illas inserere [Col. 1394C] adnotari praecipimus, ne vel ipsos episcopos, vel procaces et importunos petitores latere possit ipsarum rerum notitia. Hic enumerata bona consulto relinquuntur.

Haec itaque omnia quae praesenti decreto connumeravimus, et si quae alia noviter acquirenda, quae Deus in manus nostras vel nostrorum successorum, sicut superius dictum est, dare voluerit, eo modo ordinamus et firma stabilitate componimus, ut semper deinceps ad manus Lucensis episcopi teneantur et ad privatas ejus rationes spectare videantur, ut ex his valeat suae utilitati simul et honestati consulere, ac suae familiae decenter necessitati succurrere. Id si quis nostrorum successorum haec, quae salubriter [Col. 1394D] ad Ecclesiae honestatem et ipsius episcopi utilitatem statuta sunt, temerario ausu infringere vel violare praesumpserit, vel carnali amore vel iniqua cupiditate devictus contra haec aliquo ingenio venire tentaverit, pro sua praesumptione nodo excommunicationis et maledictionis alligatum se esse cognoscat, et ab episcopali officio usque ad satisfactionem removendum, ita ut omne damnum quod ex sua malitia sibimet ipsi et Ecclesiae ex hac re intulit, resarcire cogatur. Ut vero omnia quae superius comprehensa sunt firma et illibata, Deo auctore, serventur, hanc decreti paginam manus nostrae subscriptione et sigilli nostri impressione confirmari praecepimus.

Ego Alexander, solius Dei misericordia, licet in dignus, sanctae Romanae et apostolicae Ecclesiae praesul, [Col. 1395A] et Lucensis episcopus, in hac constitutionis a me factae pagina subscripsi.



CVIII. Alexander II Desiderio abbati Casinensi abbatiam SS. Sebastiani et Zosimi, quae Palaria vocatur, tribuit, recepto coenobio S. Hierusalem. (Anno 1061-13.)
[PERTZ, Monum. germ. hist. Script. VII, 729, not.]

ALEXANDER, etc.

Quapropter, charissime frater et consacerdos, quia prudentiam tuam maxime lateri nostro optamus adhaerere sereno vultu, tam tibi quam tuis successoribus Casini Montis abbatibus, recepta investitura Sanctae Hierusalem coenobii, quam felicis [Col. 1395B] memoriae Leo episcopus, hospitandi gratia, Richerio antecessori tuo contulit, tradimus et concedimus abbatiam sanctorum martyrum Sebastiani et Zosimi, quam vulgares usitato Domine Palariam solent nuncupare, etc.



CIX. [(6) 3Kb] Alexander II papa monasterio Sancti Salvatoris de Magella [al. Majella] [(7) 2Kb] ejusque ecclesiis ac bonis exemptionem ac libertatem asserit perpetuam. (Anno 1061-13.)
[Bullar. Vatic., tom. I, pag. 39, ex veteri ms. in tabulario S. Petri, caps. 21, fasc. 39].

ALEXANDER episcopus, servus servorum Dei, dilecto in Christo filio RAINERIO abbati eremi Sancti [Col. 1396A] Salvatoris ad montem Magellae, suisque successoribus in perpetuum.

Quamvis ex universalitate sedis apostolicae cui, licet indigni, praesidemus, omnibus Ecclesiis et venerabilibus locis passim sollicitudinem . . . . . . . tuitionis opere exhibere debeamus, propensiore tamen cura et studio iis invigilare et contra adversitatum hujus mundi turbines, per Deum, quae possumus praesidia debemus impendere, qui . . . , tutela sanctae Romanae Ecclesiae positi tam generalis quam singularis providentiae debito consulere et apostolici muniminis scutum praefigere cogimur. Itaque, dilecte fili, postulante te ut venerabilem locum tuum, praedictam videlicet eremum, quam cum omnibus pertinentiis [Col. 1396B] suis in pro . . . . . jus sanctae Romanae Ecclesiae, voluntate et consensu fratrum quibus praeesse dignosceris, tradidisti, apostolicis privilegiis muniremus, benevola concessione votis tuis annuendum esse decrevimus, per quae . . . inhabitatio tantae religionis, ab omni humano jure et potestate libera et absoluta sub alis hujus summae et apostolicae sedis tutior in omni tranquillitate consistat, et fruc . . . . in divina servitute proficiat. Igitur [sup. in vim, aut virtute, aut quid simile] praesentis privilegii constituimus et confirmamus praefatae eremo et ibi Deo famulantibus monasteria, cellas et ecclesias . . . . . . ecclesiam Sancti Salvatoris de Angre [(8) 4Kb] . Et Sancti Martini desuper Cephalia [(9) 2Kb] , et Sancti Pancratii [Col. 1397A] ecclesiam [(10) 1Kb] , quae est ad radicem montis ipsius Magellae, et Sancti Andreae [(11) 1Kb] , et S. Clementis [(12) 2Kb] , [Col. 1398A] quae sunt prope ad montem praefatum. Ecclesiam S. Mariae della Vella [(13) 2Kb] , et castrum quod vocatur [Col. 1399A] la Penna [(14) 1Kb] , cum omnibus suis pertinentiis, et villa quae vocatur Grele [(15) 1Kb] cum ecclesiis et omnibus pertinentiis suis, S. Crucis dec . . . . [(16) 1Kb] . Et sancti Blasii de Sancto Angelo in trifinio [(17) 1Kb] . Et Sancti Angeli ad Gruttam [(18) 1Kb] et Sancti Barbati de super Polotri [(19) 1Kb] . Et Sancti Nicolai della Ilice [(20) 1Kb] . Et Sanctae Duciae de Calo . . . . . [(21) 1Kb] . Has itaque ecclesias cum cellis, et omnibus rebus suis, vel quascunque possessiones in terris, silvis, vineis, et olivetis, aut in aliquibus locis cultis aut incultis, res etiam mobiles seu immobiles, et omnia bona quae nunc habet, aut in futurum, Deo donante, habere contigerit, ut ea omni tempore sine omni inquietudine tenere possideat.

Quod ad corroborandum et memorabili stabilitate [Col. 1399B] fulciendum, sanximus et apostolica auctoritate statuimus, in perpetuum libertate consistimus [(22) 1Kb] ut nullus rex, imperator, dux, comes, episcopus, seu aliqua persona saecularis aut ecclesiastica, venerabilem locum illum a statu religionis suae divellere, aut turbare praesumat, nec quidquam de locis aut rebus sibi pertinentibus invadere, rapere, imminuere, aut aliquo modo sibi usurpare, aut ab usu fratrum alienare audeat. Si quis igitur contra hujus nostrae constitutionis paginam temerario ausu venire praesumpserit, usque ad dignam satisfactionem anathematis [Col. 1400A] nexibus se innodatum, et a liminibus totius Ecclesiae expellendum noverit. Qui vero haec eadem pio intuitu et veneratione observare curaverit, et venerabilem locum illum fideli devotione consolari et adjuvare studuerit, divinae remunerationis gratiam, et apostolicae benedictionis consequatur abundantiam [(23) 1Kb] .



CX. Alexander II episcopatum Trojanum, petente Stephano episcopo, confirmat. (Anno 1061-73.)
[UGHELLI, Italia sacra, I, 1344.]

ALEXANDER episcopus, servus servorum Dei, dilecto filio STEPHANO Trojano episcopo, perpetuam in Domino salutem.

[Col. 1400B] Concedimus et donamus, secundum tenorem privilegii serenissimorum imperatorum Constantinopolitanorum, Constantini et Basilii fratrum, qui ipsam civitatem Trojanam reaedificare fecerunt per Bubajanum capitaneum suum et fidelem, fines et terminos statuerunt auctoritate imperiali; concedimus tibi et successoribus tuis, canonice intrantibus in ipsam civitatem, et in tota parochia jura episcopalia libere exercenda, et quod Trojani pontifices a nullo alio nisi a Romano pontifice consecrentur. Cui numerum ecclesiarum tibique et successoribus tuis legitimo jure parochiali [Col. 1401A] concedimus et donamus. Imprimis suburbium Crepacordis cum ecclesiis suis; monasterium S. Mariae de facto cum ecclesiis ad eam pertinentibus; S. Crucem de Portula; S. Felicem; S. Panochilum, juxta locum Biccharii; Biccharum cum ecclesiis ad eum pertinentibus; abbatiam S. Petri de Burgano ad benedicendum in ea abbatem, et jura archiepiscopalia exercenda; ecclesiam S. Georgii; ecclesiam S. Viti; monasterium S. Mariae in Monte Arato; ecclesiam S. Petri de Montilla; casale S. Justae; casale S. Nicolai de Blanca Terra; villam Fogia cum ecclesiis suis; Castellionem; ecclesiam S. Aegidii in valle Ficuum; ecclesiam S. Leonardi; casale S. Laurentii in Carmin cum ecclesiis suis; monasterium S. Mariae Coronatae cum benedictione abbatis; fabricam Pontis [Col. 1401B] Albanensis cum ecclesiis suis ad eum pertinentibus; Montem Calceellum Sanctum de Sandoro; abbatiam S. Nazarii; S. Nicandrum; casale de Ripalonga. Haec omnia tuae cond. habenda concedimus in perpetuum, et donamus in perpetuum jure parochiali. Reliqua desunt.



CXI. Alexandri II decretalis epistola contra malefactores ecclesiae S. Clementis. (Anno 1061-73.)
[MURATORI, Rer. Ital. Script. II, II, 862.]

ALEXANDER episcopus, servus servorum Dei, nobilibus viris TRASMUNDO, BERNARDO, BERARDO filiis Sansonis, [Col. 1401C] salutem et apostolicam benedictionem.

Quoniam erga monasterium Sanctae Clementis piae devotionis studium vos habuisse et ad ejus honorem plerumque benefacta vos contulisse a confratre nostro Dominico Valvensi episcopo et ejusdem loci abbate cognovimus, grates vobis et nostrae dilectionis benevolentiam per haec scripta mandamus. Sed quia Deus ad finem bonae operationis maxime respicit, et non incipientibus, sed in bona actione persistentibus, larga remunerationis praemia pollicetur et tribuit, rogamus, et ut charissimos filios vos admonemus, ut in Dei servitio et in amplificando honore praefati monasterii vestra fides et studiosa devotio crescat, consilium, et ubi necesse sit, adjutorium vestra [Col. 1401D] nobilitas sibi exhibere studeat, quatenus per interventum B. Martyris Clementis divinae protectionis gratia et apostolicae benedictionis abundantia in hoc saeculo et in futuro vos protegat et conservet. Illud autem vobis et omnibus qui inter vos sunt notum esse volumus, quoniam quisquis ad injuriam praefati monasterii se erexerit, et abbati qui nunc ibi praesidet, suisve successoribus, in regendis et tenendis bonis Ecclesiae contrarius exstiterit; nisi a tam nefanda et sacrilega temeritate se retrahat, et damna quae Ecclesiae intulit digna emendatione restituat, sine dubio apostolicae maledictionis, et districtam nostrae excommunicationis ultionem super se venturam esse pertimescat, et ab omni Christiana communione se separandum esse expavescat.



CXII. Alexandri II epistola ad Landulphum.---Respondet quod non aliter quam cum consensu uxoris suae monasticam vitam ingredi et votum continentiae emittere possit. (Anno 1061-73.)
(MANSI, Concil. XIX, 951.)
[Col. 1402A]

ALEXANDER II LANDULFO in Corsica.

Notificasti te morte tenus infirmatum esse, et peccatorum tuorum recordatione et terrore valde pavefactum, anxie quaesisse monachum fieri, et a tua uxore minis et terroribus eam occidendi ad haec licentiam extorsisse, et sic te monachicam vestem sine abbate sumpsisse et monasterium petiisse. Postea vero cum sanus factus esses, tuae uxoris reclamantibus [Col. 1402B] ejulationibus et planctibus, tuaeque familiae dispersionibus, utpote poenitens [al., utpote penitus] devictus, domum remeasse et post multos dies quorumdam sapientum consilio ad jam dictae mulieris cubile rediisse diceris. Nunc autem, si tua uxore uti liceat, nostrum requiris consilium. Si ita denique est ut tuus nuntius narrat, non videtur nobis rationabiliter neque sana mente id factum. Quoniam cum omni homini ad monachicam vitam tendenti legaliter et juste sit peragendum, tu contra leges minaciter et violenter a tua uxore, partim terrore mortis, partim tuae infirmitatis doloribus exanimatus, devia secutus [al., de via securus], nulla, ut dicitur, licentia accepta, recessisti et monasterium petisti. Non enim violentia, sed ex pari voluntate [Col. 1402C] et consensu, sicut sancti Patres dicunt, haec fieri debent. Neque vir in monasterio recipiendus est, nisi uxor illius femineum monasterium elegerit, aut professa continentia, habitum cum festinatione mutaverit [al., neque vir monasterium eligere, aut professa continentia habitum cum festinatione debet mutare (can. 2, 33, q. 5)]. Sanctus enim Basilius episcopus de hac re taliter dicit: »Si quis conjugatus vult converti ad monasterium, non est recipiendus, nisi prius a conjuge castimoniam profitente fuerit absolutus. Nam si illa, illo vivente, alteri per incontinentiam nupserit, procul dubio adultera erit; nec recipitur apud Dominum ejusmodi viri conversio quam sequitur conjugalis foederis prostitutio. Tales igitur tunc sine culpa relicto saeculo sequuntur Christum, [Col. 1402D] si habeant ex pari voluntate castitatis consensum.« Itaque, fili charissime, perpende et vide si sic canonice a tua es solutus uxore, et tua uxor ita pollicita est; et tu et illa adimplete bonum incoeptum, et votum vestrum; aliter enim non debemus vobis necessitatem separationis imponere.



CXIII. Alexandri II epistola ad clericos Neapolitanos.---Quomodo gradus consanguinitatis computandi sint. (Anno 1061-73.)
[MANSI, Concil. XIX, 961.]

ALEXANDER II clericis Neapolitanis.

De parentelae gradibus tam famosae quaestionis [Col. 1403A] apud illos scrupulum nuper etiam inter vos emersisse cognovimus; super qua nonnullos perniciosos interpretes ac disputatores contra veritatis regulam sanamque doctrinam dogmatizare dolemus. Sedentes enim in cathedra pestilentiae dictant jura quae nesciunt, et docent illa quae nullatenus didicerunt. Nam, ut fertur, ita generationes a duobus fratribus altrinsecus prodeuntes enumerant ut eorum invicem filios quartam, nepotes sextam, pronepotes octavam generationem esse perhibeant. Hoc itaque modo unumquemque generationis gradum, qui unus procul dubio dicendus est, dividunt, atque imperite numerandam progeniem desecare contendunt. Qui nimirum nequaquam in hujus fetoris ructus pestilenter irrumperent, si sacrae pabulum Scripturae vivacis [Col. 1403B] ingenii faucibus ruminarent. Nam quod duorum fratrum, sive nepotum, vel deinceps utrinque descendentium generationes, non diversae dici, sed eodem ac sub uno nomine debeant uniformiter appellari, testatur liber Geneseos, cum dicit: Vixit Joseph centum decem annis. Et vidit Ephraim filios usque ad tertiam generationem. Filii quoque Machir, filii Manasse, nati sunt in genibus Joseph (Gen. L, 22). Porro autem si sic cognationes supputari deberent ut vestri disputatores autumant, dum Joseph ex utroque filio, Ephraim scilicet et Manasse, nepotes haberet, nequaquam Scriptura diceret, quia vidit filios Ephraim usque ad tertiam, sed usque ad sextam generationem. Item beatus quoque Gregorius, [Col. 1403C] dum super Anglorum conjugiis scriberet, haec fere verba deprompsit. Quaedam lex in Romana republica praecepit ut duorum fratrum, vel sororum filius, vel filia, in conjugio copularentur. Sed omnino cognoscitur ex hoc conjugio sobolem non posse succrescere. Unde necesse est ut jam quatuor vel quinque invicem generationes copulentur. In quibus nimirum verbis luce clarius patet quia, dum doctor insignis duorum fratrum soboles prohibet in matrimonio jungi, in quarta vero generatione permittit neophytos copulari, nequaquam, ut cultores perversi dogmatis astruunt, generatio quarta in duorum fratrum filiis valeat inveniri.



CXIV. Alexandri II epistola ad Constantinum Aretinum episcopum.---Ut qui concubinae suae consanguineam, alteri desponsatam, uxorem duxit, eam sponso restituat. (Anno 1061-73.)
[MANSI, Concil. XIX, 961.]
[Col. 1403D]

Scripsisti quemdam Ecclesiae tuae filium concubinae suae in quarta linea consanguineam, alterius scilicet desponsatam, pro conjuge duxisse. Juraverat enim eam, ut asseris, in matrimonium prius ducere sponsus; juravit etiam illam in fornicatione retinere incestuosus. Item infra. Apostolica fulti auctoritate tibi judicando consuluimus sponsam proprio sponso concedi, illi videlicet qui nulla consanguinitatis copula jungitur sibi, quoniam misericordius [Col. 1404A] perjurii poena, quam pro vitandis culpis contrahit, indulgenda est, quam poena perjurii cum perseverantia criminis vel delicti. Tribus denique peccator iste notatur criminibus, perjurio, adulterio, incestu. Perjurio namque, quia quod observare legaliter non potuit sine judicio parentum vel judicum temere jurare praesumpsit; adulterio quidem, quoniam alterius sponsam vivente proximo concupivit et seduxit; incestu, quia, contra decreta Patrum, vicinius quam liceat permiscere sanguinem sanguini non veretur. Item infra. Nosti quid sacri canones super hujuscemodi homine decreverunt, videlicet: si laicus, ut non promoveatur ad clerum; si clericus, ulterius non ascendat.



CXV. Alexandri II epistola ad Amalgerium Civitatensem episcopum.---De poenitentia presbyteri qui presbyterum occidit. (Anno 1061-73.)
[MANSI, Concil. XIX, 962.]
[Col. 1404B]

Fratri huic, quem perpetrati homicidii reatu ad judicium canonicae poenitentiae suscipiendum ad apostolicam sedem misisti, noveris nos hujus ordinis poenitentiam misericordiae respectu injunxisse. Nam quia presbyter presbyterum occidit, quadrupliciter, viginti octo videlicet annis, eum poenitere oportet; quatuordecim annos sibi misericorditer indiximus, irrecuperabiliter dejicientes eum presbyteratu et omni administratione altaris. Quos quidem quatuordecim [Col. 1404C] annos hoc ordine observabit. Tribus prioribus annis extra ecclesiam, nisi ad extrema mortis, absque communione, et mensae participatione, et pace sit. Sed a Coena Domini solummodo reconcilietur usque ad octavas Pentecostes. Hac praesenti Quadragesima quotidie jejunet in pane et aqua diebus tribus hebdomadae, usque in Pascha. Ab octavis Pentecostes usque in festum sancti Michaelis, duobus diebus; deinde tribus. Post tres annos, reddita sibi communione ecclesiae et mensae, inter idiotas sit usque ad expletos septem annos, eodem modo totum poenitentiae tempus servans. Et quia convenit eum esse sub regimine abbatis, mandamus tibi ut mittas eum in aliquo monasterio, ut ibi condigne poenitens salvetur, et si tibi vel abbati videtur, sibi [Col. 1404D] remittere, si hunc observasse poenitentiam videris, post tres annos licet.



CXVI. Alexandri II epistola ad clerum Vulturnensem.---De poenitentia ejus qui presbyterum in se armis irruentem interfecerit. (Anno 1061-73.)
[MANSI, Concil. XIX, 962.]

Poenitens praesentium portitor ad nos veniens, retulit se instinctu diaboli quemdam presbyterum, armatum super se irruentem ictumque ferentem, occidisse. Unde, quia in canonibus habetur pro interfectione armati presbyteri simplicem poenitentiam esse dandam, injunximus poenitentiam decem annorum, ita ut hinc usque ad Pascha [Col. 1405A] jejunet tribus diebus per septimanam in pane et aqua, et non utatur calceamentis neque lino. Ab octava Pentecostes usque ad festivitatem sancti Martini jejunet duobus diebus per septimanam, et a festivitate sancti Martini usque ad natalem Domini aut faciat carcerem, jejunans quotidie in pane et aqua, aut eat exsul et jejunet tribus diebus in pane et aqua. Ab octava Epiphaniae usque ad Quadragesimam jejunet duobus diebus. A Quadragesima usque in Pascha jejunet tribus diebus in pane et aqua; et haec faciat usque ad annos quinque. Ab ingressu autem ecclesiae et communione septem annos abstineat.



CXVII. Alexandri II epistola ad Wltinensis Ecclesiae clericos.---Quam imposuit poenitentiam Theoderico, qui filium non sponte occidit. (Anno 1061-73.)
[MANSI, Concil. XIX, 966.]
[Col. 1405B]

Diligentia vestra noscat huic Theoderico [Teuderico] pro parricidio, videlicet morte filii sui, non sponte commisso, auctoritate beatissimorum apostolorum et canonum poenitentiam nos septennio composuisse [imposuisse], in eodem peractae poenitentiae tempus connumerantes [in eodem pacto poenit. connumeravimus], ita ut amodo usque sancti Martini festum duobus jejunet in hebdomada diebus, quarta feria videlicet et sexta, in pane et aqua. A sancti Martini festivitate usque ad Domini nativitatem, continuum agat jejunium in pane et aqua, exceptis Dominicis et quintis feriis, in quibus quadragesimali [Col. 1405C] cibo vescatur. Ab octavis Theophaniae usque ad Quadragesimam, duobus in hebdomada jejunet diebus, quarta et sexta feria, in pane et aqua, exceptis festis principalibus, in quibus eleemosyna se redimat. In Quadragesimali vero tempore continuum agendum est jejunium in pane et aqua, exceptis Dominicis. In quinta feria tantum, vinum ei bibere [al., tamen vinum exhibere] et quadragesimali uti cibo concedimus. Post annum vero completum, in toto anno duobus diebus in unaquaque hebdomada in pane et aqua jejunet. In quadragesima tamen continuum agat jejunium in pane et aqua. Et in unoquoque anno usque ad expletum poenitentiae tempus hujusmodi jejunium agendum est, et a carne se abstineat. Per unum annum ecclesiam ei denegamus. [Col. 1405D] Post ingressum ecclesiae, tribus annis eum a communione separamus, nisi mortis fuerit timore praeventus. Si quis autem episcopus, vel religiosus presbyter, causa pietatis aliquid sibi relaxare voluerit, hoc ei apostolica auctoritate concedimus.



CXVIII. Dominico Gradensi Patriarchae.---De presbyteris, diaconis, subdiaconis caste non viventibus. (Fragm.---Anno 1061-73.)
[MANSI, Concil. XIX, 977.]

Erubescant impii, et aperte nos intelligant judicio [Col. 1406A] sancti Spiritus eos qui in tribus sacris gradibus, presbyteratu scilicet, diaconatu et subdiaconatu positi, mulierculas non abjecerunt et caste non vixerunt, excludere ab eorumdem graduum dignitate. De manifestis loquimur; secretorum autem cognitor et judex Deus est.



CXIX. De episcopo Simoniaco et fornicatore. (Fragm.---Anno 1061-73.)
[MANSI, Concil. XIX, 978]

Lancium Micernium episcopum ab episcopio deposui, quia accusatus est et convictus de fornicatione et Simoniaca episcopatus adeptione sacrorumque ordinum venditione.



CXX. Clero populo Florentino.---Monachi intra claustra morentur, et a praedicatione abstineant, non ministrent. (Fragm.---Anno 1061-73.)
[MANSI, Concil. XIX, 979.]
[Col. 1406B]

Juxta Chalcedonensis tenorem optimi concilii, monachis, quamvis religiosis, ad normam sancti Benedicti, intra claustrum morari praecipimus: vicos, castella, civitates peragrare prohibemus, nisi forte quis, de suae animae salute sollicitus, ut eorum habitum assumat, eos intra claustrum consulere voluerit.



CXXI. Mangiso Venetensi episcopo.---Nullis eleemosynis redimi posse, quin consanguinei separentur. (Fragm.---Anno 1061-73.)
[MANSI, Concil. XIX, 979.]
[Col. 1406C]

Hujus viri causam super qua apostolicam sedem consuluisti retractantes, si quo modo misericorditer conjunctam sibi illicite consanguineam retinere posset et orationibus, jejuniis, ac haereditatis et eleemosynarum se largitione redimere, nullam auctoritatem comperimus qua sibi concederemus.



CXXII. Epistola Alexandri II ad Romaldum [(24) 1Kb] Cumanum episcopum.

Super causas Gissandi presbyteri, de morte episcopi sui praedecessoris tui infamati, in medium consuluimus. Itaque circa omnium astantium fratrum assensu unanimi tuae dilectioni rescribimus praefatum Gissandum ante te praesentandum, ubi, si certi [Col. 1406D] accusatores defuerint, tunc, dictante justitia, sine omni controversia presbyter quaecunque ob hoc injuste amisit, ac sacerdotium et integra accipiat beneficia. Purgationem [(25) 1Kb] tamen ante te, duobus tibi sacerdotibus junctis, ubi accusator cessaverit, eumdem ex se praebere tuo committimus arbitrio. Vulgarem denique legem, a nulla canonica sanctione fultam, ferventis scilicet sive frigidae aquae ignitique ferri contactum, aut cujuslibet popularis inventionis (quia fabricante haec sunt omnino facta invidia) nec ipsum exhibere, nec aliquo modo te volumus [Col. 1407A] postulare, imo apostolica auctoritate prohibemus firmissime.



CXXIII. Alexander II [Heliseo] episcopo Mantuano mandat ut Leonis IX de corpore Simeonis eremitae (Padilironensis) praeceptum una cum Ferrariensi et Veronensi episcopis exsequatur. (Anno 1061-73.)
[MABILL. Acta Bened. Saec. VI, part. I, pag. 168.

A. [ALEXANDER] episcopus, servus servorum Dei, H. [HELISEO] Mantuano pontifici, salutem et apostolicam benedictionem.

Visis litteris quas antecessor noster, beatae memoriae papa Leo, conscribi fecerat de corpore Simeonis monachi et eremitae, ejus sanctitate confisi quidquid ipse laudavit nos laudamus. Ad hoc autem [Col. 1407B] perficiendum Ferrariensem seu Veronensem episcopos associamus.



CXXIV. Episcopis et regi Dalmatiarum.---De auctoritate Mainardi episcopi et Joannis archiepiscopi. (Anno 1061-73.)
[MANSI, Concil. XIX, 977.]

Notificamus omnia capitula quae per confratres nostros venerabiles, Mainardum scilicet collateralem episcopum nostrum et Joannem archipraesulem nostrum, in Spalaeto aliisque civitatibus sunt statuta, eadem in Romana synodo, seriatim ea referente, a beatae memoriae praedecessore nostro Nicolao apostolica auctoritate roborata, et sub anathematis interpositione roborata.



CXXV. Episcopis et regi Dalmatiarum.---De episcopis, presbyteris, diaconis feminam accipientibus et retinentibus. (Fragm.---Anno 1061-73.)
[MANSI, Concil. XIX, 977.]
[Col. 1407C]

Si quis amodo episcopus, presbyter, diaconus, feminam acceperit, vel acceptam retinuerit, proprio gradu decidat usque ad satisfactionem; nec in choro psallentium maneat, nec aliquam portionem de rebus ecclesiasticis habeat.



CXXVI. Alexandri II epistola ad Gebonardum Viennensem archiepiscopum.---De presbytero qui caduco morbo laborabat. (Anno 1061-73.)
[MANSI, Concil. XIX, 965.]
[Col. 1407D]

In tuis litteris continebatur sic: Hic clericus ordinem habet presbyterii; sed quia caduco morbo laborat, et ipsi in praesentiarum hoc agnovimus, non ausi fuimus concedere sibi ut offerret vel missam celebraret. Quia vero languor in culpa non est, super hac re auctoritatis nostrae decreto consulendum deliberavimus. Consulimus itaque ut, si frequenter hoc morbo tangitur, ab oblatione et missarum celebratione modis omnibus prohibeatur. Indecens enim est et periculosum ut in consecratione Eucharistiae morbo victus epileptico cadat. Si vero Dei misericordia convaluerit, quandoquidem non culpa, sed infirmitas [Col. 1408A] est in causa, eum sacrificare jam non interdicimus.



CXXVII. Berengario Basileensi episcopo.---De poenitentia ejus qui filiam patrui corruperat. (Fragm.---Anno 1061-73.)
[MANSI, Concil. XIX, 979.]

Iste poenitens venit ad nos confessusque est se filiam patrui sui corrupisse. Cui quatuordecim annorum poenitentiam injunximus, ut jejunet quidem tribus quadragesimis. In quadragesima post Pentecosten, duobus diebus in pane et aqua in septimana; et in Adventu, tribus; et in majori quadragesima, tribus; et abstineat se ab ingressu ecclesiae, et a communione, duobus annis.



CXXVIII. Wilfredo Constantiae episcopo.---De misericordia impendenda his qui homicidio supervenientes, nec voluntate, nec actione perpetraverint. (Fragm.---Anno 1061-73.)
[MANSI, Concil. XIX, 980.]
[Col. 1408B]

Dicebant se latores praesentium homicidio illi, pro quo poenitentia illis injuncta est, penitus non interfuisse, sed praeliantibus solummodo casu supervenisse. Quod si ita est, quandoquidem nec in causa homicidii nec in culpa fuerint, misericordia super eos moti, exsilium eis apostolica auctoritate remisimus.



CXXIX. Alexandri II pont. max. litterae quibus Adalberonem episcopum Herbipolensem hortatur ut ab iniqua venatione, qua ecclesiam Fuldensem affligebat, in posterum abstineat. (Anno 1061-73.)
[SCHANNAT, Dioecesis Fuld., p. 252.]
[Col. 1408C]

ALEXANDER episcopus, servus servorum Dei, ADALBERONI, Wirciburgensi episcopo, salutem et apostolicam benedictionem.

Wideradus charissimus filius noster, abbas Vuldensis, conqueritur quod fraternitas tua injusta exactione monasterium suum turbaverit: videlicet quod per trecentos annos eidem monasterio per multa antecessorum nostrorum privilegia firmatum est, subtrahere coneris, qua in re licet Romanae Ecclesiae, cujus defensione locus ille munitus, non modicam [Col. 1408D] injuriam intuleris, memores tamen tuae pristinae dilectionis, affectum tibi paternae charitatis spe futurae emendationis servamus; cum enim tot sanctorum patrum auctoritatem violasse proberis, et nostros apices pro eadem causa destinatos vilipendisse videaris, quod merearis perpende.

Tamen quia nostrae mansuetudinis est diu amicos portare, maluimus sensum tuum ad exsecutionem justitiae amicabiliter revocare, quam conatus tuos dura invectione redarguere, unde religionem tuam monemus ut praefato Vuldensi monasterio nullam ulterius inquietudinem inferas, neque quod tot sancti patres per auctoritatem a Domino nostro Jesu Christo collatam prohibuerunt, exigere praesumas, [Col. 1409A] sicque religio tua a praedicto monasterio inquietudinis manum retrahat, ut beati Petri apostolorum principis, cujus tutelae ipse locus per omnia subditus, gratiam semper habeas, et apostolicae sedis dilectionem retineas, et ulterius conquerendi necessitatem congregatio ipsa non habeat, alioquin, licet invitos nos ad ulciscendam injuriam Romanae Ecclesiae provocabis.



CXXX. Alexandri II epistola ad Sigfridum archiepiscopum Moguntinum.---Illum reprehendit quod, neglectis adhortationibus suis, monasterio Fuldensi injurias inferre perrexerit. (Anno 1061-73.)
[SCHANNAT, Dioeces. Fuld., 253.]

Si fraternitatis tuae preces et vota pro honore tuo [Col. 1409B] non solum re, sed, quod difficillimum est, tempore etiam longe praecessimus, aequum fuerat ut et tu, tum ex debito subjectionis, tum exemplo charitatis, admonitionibus nostris debitam reverentiam non negares. Meministi enim quod jam secundo tibi pro Vuldensi monasterio scripsimus, admonentes ut te tuosque ab ejus injuria cohiberes, et nisi privilegia apostolicae sedis violare desisteres, de periculo vindictae non dubitares; sed quoniam acceptis litteris nostris, ut querimoniae abbatis nobis indicant, injurias exaggerasti, et tertio nos per contemptum apostolicae auctoritatis ad mandata compulisti, non jam aliud tibi mandamus aut scribimus quam quod episcopo Herbipolensi in praesentia legatorum abbatis [Col. 1409C] de simili causa, viva voce constituimus: videlicet praecipientes tibi per obedientiam quam sancto Petro debes et nobis, ut sine omni mora contradictionis, monasterio omnia quae per te sunt abbata restituas, ecclesias ab officio suspensas absolvas, et quaecunque monasterium tenuit, quando tu episcopus factus es, deinceps cum omni pace tenere permittas, donec, si legatus noster prius apud vos hanc litem non deciderit in eventura synodo, aut per vos aut per idoneos nuntios vestros ad judicium et determinationem hujus rei in nostra praesentia conveniatis: alioquin, quod non optamus, ab officii tui cautela longe te digressum esse canonica districtio commonebit.



CXXXI. Alexandri II pontificis litterae quibus Widerado Fuldensi abbati fuse exponit quae et quanta pro tuitione jurium ejus Ecclesiae egerit. (Anno 1061-73.)
[SCHANNAT, Dioeces. Fuld., pag. 253.]
[Col. 1409D]

ALEXANDER episcopus, servus servorum Dei, dilectissimo in Christo filio Fuldensi abbati, salutem et apostolicam benedictionem.

Si te ex corde diligimus, si te singularem sancti Petri filium omni diligentia fovere curamus, et legati tui referre poterunt, et negotia tua ex ipsa sui pertractatione nuntiabunt; verum haec qualiter in praesentia legatorum tuorum apud nos procurata sunt, in subditis cognoscere potes.

Convocato episcopo Herbipolensi, cum singula [Col. 1410A] [quae] adversum te et monasterium tuum verbis aut factis commisisse dicitur, graviter ab eo exigeremus, et in his omnibus contemptum apostolicae sedis, sicut aequum fuerat, principaliter sibi opponentes, in nosmetipsos etiam specialiter et gravius eum deliquisse probaremus; licet ante quibusdam occasionibus causam declinare et differre quaereret, nostra tamen constantia flexus, hoc modo processit: primo omnium de verbo contumeliae, et tuae Simoniacae ordinationis opprobrio, quod nos quidem vehementer affligit, juramento se purgandum obtulit; itaque accepto libro, atque in hunc modum dictato sacramento, quod nunquam se sciente dixerit te Simoniace consecrationem a nobis accepisse, aut, ideo quia ad nos pro consecratione veneras, te excommunicatum [Col. 1410B] esse, gratia Dominicae resurrectionis, et sancti Petri, complementum perdonavimus; deinde vero de contemptu litterarum nostrarum se confessus reum humiliavit, et culpabilem, et poenitentiae subiit correctionem. Postremo de usurpatione juris et bonorum tui monasterii ex nostra jussione ita spopondit, specialiter quidem de ecclesia illa et capellis, unde advocato suo procurationem, quasi pro obtinendo jure suo, citra nostrum tradiderat interdictum, et praeterea de omnibus quae monasterium, cum ipse episcopus factus est, tenuit, ut amplius se inde non intromittat, neque per se aut per suos aliquod impedimentum monasterio ad haec obtinenda faciat, donec, si legatus noster prius apud vos hanc litem non deciderit in ventura synodo, aut per se aut per [Col. 1410C] idoneos nuntios suos ad judicium et terminationem hujus rei in nostram praesentiam veniat, in quo si denuo mutatus fuerit, quod non optamus, officii sui periculo subjacebit.



CXXXII. Quot missas in die sacerdoti celebrare liceat. (Fragm.---Anno 1061-73.)
[MANSI, Concil. XIX, 979.]

Sufficit sacerdoti missam unam in die celebrare, quia Christus semel passus est et totum mundum redemit. Non modica res est unam missam facere, et valde felix est qui unam digne celebrare potest. Quidam tamen pro defunctis unam faciunt et alteram de die, si necesse sit. Nam quicunque pro pecuniis [Col. 1410D] aut adulationibus saecularium una die praesumunt plures facere missas, non existimo evadere condemnationem.



CXXXIII. Consecretur qui electus est ab Ecclesia, et est altero dignior, licet filius sacerdotis. (Fragm.---Anno 1061-73.)
[MANSI, Concil. XIX, 980.]

Apostolica auctoritate praecipimus vobis ut, si eum qui ab Ecclesia electus est altero digniorem esse canonicamque ejus electionem probaveritis, fulti nostra auctoritate consecretis. Nam pro eo quod filius sacerdotis dicitur, si caeterae virtutes in eum conveniant, non rejicimus, sed suffragantibus meritis connivendo, eum recipimus.



CXXXIV. Fratrem aut sororem uxoris aequivoce tantum dici cognatos. (Fragm.---Anno 1061-73.)
[MANSI, Concil. XIX, 981.]
[Col. 1411A]

Quod autem frater sororve uxoris tuae cognati tui dicuntur, aequivocationis jure fit et necessitate vulgaris appellationis, potius quam ulla causa cognationis. Uxor enim fratris fratrissa potius quam cognata vocatur. Mariti frater levir dicitur. Duorum autem uxores vocantur janitrices, quasi eamdem januam tenentes, vel per eamdem januam intrantes. Viri soror glos appellatur. Sororis autem vir non habet nomen speciale, non uxoris frater.



CXXXV. Responsio ad episcopi cujusdam inquisita. (Anno 1061-73.)
[MANSI, Concil. XIX, 981.]
[Col. 1411B]

Fraternitatis tuae studiosae sagacitati, frater amande, quia debeo, refero grates; quoniam quaesisti quae debuisti, jucundum me reddidisti. Unde placide ad inquisita respondeo. Sedem apostolicam consulere decrevisti si mulier, copula nuptiali extraneo viro juncta, cognationi ejus pertineat, si eo defuncto cognatio maneat eadem, vel si ab alio viro cognationis vocabula [vincula?] dissolvantur, vel si susceptae soboles possint legitime ad prioris viri cognationem [cognationis] transire copulam. Est enim verbum Domini validum et forte, est durabile, est praeservabile et immutabile, non momentaneum, non transitorium; [Col. 1411C] ait autem per se ipsa Veritas, quae Deus est, et Verbum Dei: Coelum et terra transibunt, verba autem mea non transibunt (Marc. XIII, 31). Antequam Deus in carne inter homines appareret, eo inspirante, dixit ei Adam: Quamobrem relinquet homo patrem suum, et matrem, et adhaerebit uxori suae, et erunt duo in carne una (Gen. II, 24); cui non contradixit Dominus.

Deinde, cum Veritas oriretur de terra, in terra et visibilis in humanitate apparuit, interrogatum est si licitum esset homini uxorem relinquere. Quod perhibens vetuit fieri, praesertim si fornicatio sola excluderet copulam maritalem: unde protulit statim in medium eamdem ipsam sententiam quam ante saecula manens cum Patre Verbum inspiraverat in [Col. 1411D] Adam, ipse confirmans quod ipse primus protulit homo: Quamobrem relinquet homo patrem suum, et matrem, et adhaerebit uxori suae, et erunt duo in carne una.

Si una caro fiunt, quomodo potest aliquis eorum propinquus uni pertinere, nisi pertineat alteri? quod minime fieri posse credendum est; nam uno defuncto, in superstite affinitas non deletur, nec alia copula conjugalis affinitatem prioris copulae solvere valet. Sed neque alius conjunctionis soboles placet ad ipsius affinitatis, prioris siquidem, transire consortium, pro eo quod verbum Domini validum est, et forte et, ut inquiens dixit propheta: Verbum Domini stabit in aeternum (Isa. XL, 8); et alius propheta: [Col. 1412A] Quoniam ipse dixit, et facta sunt; ipse mandavit et creata sunt: statuit ea in aeternum et in saeculum saeculi; praeceptum posuit, et non praeteribit (Psal. CXLVIII, 5). Nam per verbum suum atque praeceptum efficere duo carnem unam, id est masculum et feminam, qui innumeram multitudinem sexus utriusque non destitit secum facere unum, sicut per se Veritas dixit: Non rogo pro his tantum, sed pro eis qui credituri sunt per verbum eorum in me, ut unum sint sicut tu, Pater, in me, et ego in te, ut et ipsi in nobis unum sint (Joan. XVII, 20). Si quis sacrilego et temerario ausu in defuncto quaerit propinquitatem vel sub altero affinitatis vocabula dissipare, et susceptas soboles alterius copulae credens legitime sociari propinquitati prioris, hic negat Dei verbum validum [Col. 1412B] esse vel forte.

Et quia tam facile et tam velociter quaerit dissolvere, hic non credit verbum Domini manere in aeternum. Confice . . . . . . ex quatuor locis a se distantibus magna intercapedine, et confecta et conglutinata finge cujuscunque figurae vel immensitatis volueris corpus. Nunquid erit humanum ingenium quod ipsas quatuor partes ab invicem valeat segregare, ut unaquaeque possit agnosci, sicut a quatuor avis duo conficiuntur in unum, et de duobus fit concretio una? An similitudinem de quatuor elementis, unde homo concretus est, potes colligere, si eorum unaquaeque species, quoniam in multas divisiones partita est, discretas inter se conferas partes aliquas? Fit idem in metallis, hoc etiam in liquoribus; probat etiam [Col. 1412C] in coloribus pictor qui sequitur arte naturam, fucis admiscendo colores ex invisibilibus corpora fingens. Sed ne alia Domini constitutio vel jussio cassaretur, et ne tellus a proprio vacaret ornatu, Spiritu sancto reflante, posuit terminum constitutio Sancta sanctorum. Ait autem praeceptio sancta divina: Crescite, et multiplicamini, et replete terram (Gen. IX, 1). Posuit enim Dominus terminos causis, aetatibus saeculi finem statuit, compagibus membrorum hominum posuit numerum. Lex Ecclesiae regulaque sanctorum cognationi mortalium, agnatis atque affinibus terminum reciprocationis instituit; quod valde metuendum exterminari sancimus. Quisquis exterminari non metuit, catholicus non esse convincitur.



CXXXVI. Nisi canonice judicatum episcopum qui comprehenderit laicus excommunicetur. (Fragm.---Anno 1061-73.)
[MANSI, Concil. XIX, 982.]
[Col. 1412D]

Si quis deinceps priorum, aut cujuscunque dignitatis vel cujuscunque ordinis laicorum episcopum comprehenderit, percusserit, aut aliqua vi a propria sede expulerit, nisi forte judicatum canonice, auctores et cooperatores tanti sceleris anathematizentur, et bona eorum Ecclesiae ipsius juri perpetuo tradantur. Si vero in presbyterum, vel in quemcunque inferiorum graduum clericum haec eadem praesumpserit, canonicae poenitentiae atque depositioni subjacebit. Si contumax fuerit, excommunicetur.



CXXXVII. Alexandri II epistola ad Adelardum Suessionensem episcopum. (Fragm.---Anno 1064-73.)
[MANSI, Concil. XIX, 989.]
[Col. 1413A]

Quod XXX annorum longitudinem homicidii in terra Dei facti poenitentiam extendistis, constitutioni huic auctoritatem non damus, quia in sacris hoc canonibus non invenimus. Tamen, quoniam a prudentibus et religionis viris treva Dei pro conservanda in populo pace est constituta, omnino non reprobamus.



CXXXVIII. Bulla Alexandri II de canonizatione S. Theobaldi. (Anno 1066-73.)
[MABILL. Acta SS. Bened. VI, II, 182.]
[Col. 1413B]

ALEXANDER episcopus, servus servorum Dei, omnibus fidem Christi colentibus gratiam et apostolicam benedictionem.

Multa praeclara et admiratione digna de quodam eremita religioso viro, Theobaldo nomine, celebris fama divulgat; quam sancte et religiose vixerit, et exutus omnibus Dominica praecepta secutus sit, cum in praesentiarum fuisset, manifeste patet. Miraculorum vero indicia indubitata fide ejus merita commendant, multis religiosis viris super his cognita et vera referentibus. Quapropter, vitae ejus conversatione cognita et miraculorum indiciis probatis [Col. 1413C] per non fallacia testimonia, suggerentibus nobis de eo Mainardo et Damiano episcopis et Vincentiae populo, illum celebri memoria dignum Romana decrevit Ecclesia. Et, quia procul dubio cum electis coronatur in coelis, ut ejus memoria, sicuti aliorum sanctorum, praecipimus solemniter celebretur in terris.



CXXXIX. Alexandri II epistola ad Wilielmum regem Anglorum, pro exactione denarii sancti Petri. (Fragmentum.---Anno 1066-73.)
[MANSI, Conc. XIX, 949.]

ALEXANDER WILIELMO regi Anglorum.

Novit prudentia tua Anglorum regnum, ex quo [Col. 1413D] nomen Christi ibi clarificatum est, sub apostolorum Principis manu et tutela exstitisse, donec quidam, membra mali capitis effecti, zelantes superbiam patris sui Satanae, pactum Dei abjecerunt et Anglorum populum a via veritatis averterunt. Et paulo post: Nam, ut bene nosti, donec Angli fideles erant, piae devotionis respectu ad cognitionem religionis annuam pensionem apostolicae sedi exhibebant, ex qua pars Romano pontifici, pars ecclesiae Sanctae Mariae, quae vocatur Schola Anglorum, in usum fratrum deferebatur.



CXL. Alexandri II epistola ad Udonem Trevirensem, et Theodoricum Virdunensem episcopos.---Ut qui in morbo monachum se futurum promiserat, et beneficia abdicaverat, si deinde convalescens monachus fieri nolit, beneficia illi restituantur. (Anno 1066-73.)
[MANSI, Concil. XIX, 960.]
[Col. 1413D]

[Col. 1414A] ALEXANDER episcopus, servus servorum Dei, UDONI Trevirensi, et THEODORICO Virdunensi episcopis, salutem perpetuam

Praesentium lator Cosaldus presbyter ad limina apostolorum veniens querelam apostolicae sedi deposuit, beneficium et altaria quae per canonicam Virdunensis Ecclesiae obtinere solebat, a quodam diacono, Richerio nomine, sibi ablata esse. Dixit enim quod quondam in infirmitate, fervore passionis oppressus, monachum se facere promiserit, non tamen ut monasterio vel abbati [Col. 1414B] se tradiderit vel promissionem scripserit, sed confitetur quod beneficium in manu advocati ecclesiae refutaverit. At postquam convaluit, monachum [se] facere mox negavit. Dixit etiam quod, cum infirmus jaceret, praedictus Richerius beneficium suum ab episcopo Virdunensi acquirere potuisset, quia dixit eum monachum jam factum esse. Causa differtur in Trevirensem synodum, in qua praefatus Richerius diaconus mala fide acquisisse ac male intrasse convictus est. Quapropter quia beati Benedicti, canonicaque et praecipue Patris et praedecessoris nostri sancti Gregorii papae, constitutio interdicit ante unius anni probationem effici monachum, si ita est ut dixit, judicamus et auctoritate apostolica praecipimus ut diligentia vestra atque clementia harum [Col. 1414C] portitor, Cosaldus presbyter videlicet, beneficia et altaria recipiat, habeat et quiete retineat



CXLI. Epistola Alexandri PP. II ad Udonem archiepiscopum Trevirensem.---De poenitentia sacerdotis incestuosi perpetua. (Anno 1066-73.)
[HONTHEIM, Hist. Trevir. diplom., I, 416.]

ALEXANDER episcopus, servus servorum Dei, UDONI charissimo fratri, Trevirorum archipraesuli, salutem et apostolicam benedictionem.

Litteris tuis, dilectissime frater, susceptis, quemdam sacerdotem matris et filiae commistione pollutum didicimus, eumdemque, officio prohibito susceptoque poenitendi judicio, missarum officia usurpasse [Col. 1414D] cognovimus; item depositum, psalmodiis quotidianis addictum, carnibus vetitis jejunio maceratum intelleximus: propterea, quod a te caute provisum sapienterque dispositum est, ex toto commutare indignum; sed ut in hac poenitentia eum omnibus diebus vitae suae facias permanere, nobis scias per omnia complacere. Verumtamen, quia per baculum principis apostolorum Petri, quem per manus sancti Eucharii discipuli Domini suscepisti, prae omnibus Galliae et Germaniae suffultus, viciniori nimirum Romanae sedis affinitate in Domino gloriaris, ne nostri, quod absit! temporibus, tantae dignitatis privilegio aliquatenus destituaris, volumus ut in hujus clerici poenitentia et in omnibus a te dandis vel adimendis poenitentiae vinculis, liberiori [Col. 1415A] quoque prae caeteris Galliae et Germaniae pia moderatione episcopis propriae discretionis arbitrio fungaris; quatenus et afflictioribus et spiritu contritioribus frenum disciplinae pia moderatione remittere sufficias, superbis vero jugumque disciplinae Domini detrectantibus eadem ligamina justa severitate constringere praevaleas.

Vale.

Data Romae, etc.



CXLII. Alexandri II epistola ad Lanfrancum Cantuariensem archiepiscopum.---Praedecessorum suorum decreta confirmat, ut monachis ecclesias cathedrales obtinere liceat. (Anno 1071-73.)
[MANSI, Concil. XIX, 969.]
[Col. 1415B]

ALEXANDER episcopus, servus servorum Dei, reverendissimo fratri in Christo LANFRANCO venerabili Cantuariensi archiepiscopo, salutem et apostolicam benedictionem

(Edit. inter epist. Lanfranci) Accepimus a quibusdam venientibus de partibus vestris ad limina sanctorum apostolorum Petri et Pauli quod quidam clerici, associato sibi terrenae potestatis, laicorum videlicet, auxilio, diabolico Spiritu repleti, moliuntur de ecclesia Sancti Salvatoris in Dorobernia, quae est metropolis totius Britanniae, monachos expellere et clericos inibi constituere. Cui nefario operi molitionis suae hoc adjicere conantur ut in omni sede episcopali ordo monachorum exstirpetur, quasi in [Col. 1415C] eis non vigeat auctoritas religionis.

Qua de re, zelo Dei compulsi, scrutinium de privilegiis Ecclesiarum fieri praecepimus, et venit ad manus statutum praedecessoris nostri beatae memoriae Gregorii Majoris, de Ecclesiis Angliae, quomodo scilicet praecepit Augustino, gentis vestrae apostolo, ut ejusdem ordinis viros, cujus et ipse noscitur esse, poneret in praefata sede metropolitana. Cujus praeceptiones inter alia haec subnexa sunt: »Quia, inquit, tua fraternitas monasterii regulis erudita, in Ecclesia Anglorum, quae nuper, auctore Deo, ad fidem perducta est, hanc debet conversationem instituere quae in initio nascentis Ecclesiae fuit Patribus nostris, in quibus nullus eorum ex iis quae possidebant aliquid suum esse dicebat, sed erant illi omnia communia:« [Col. 1415D] Quam communionis regulam ordini monachorum permaxime congruere, nemo qui dubitat. Hinc habetur epistola Bonifacii, qui quartus a beato Gregorio Ecclesiae Romanae, cui auctore Deo praesidemus, praefuit, quam Atelberto regi Anglorum et Laurentio praedecessori vestro misit; in qua praemissis hujusmodi censura anathematis usus est: »Gloriose, inquit, fili, quod ab apostolica sede per coepiscopum nostrum Mellitum postulasti, libenti animo concedimus, id est, ut vestra benignitas in monasterio Dorobernensi civitate constituto, quod sanctus doctor noster [f., vester] Augustinus beatae memoriae, Gregorii discipulus, Sancti Salvatoris nomini consecravit, cui ad praesens praeesse dignoscitur dilectissimus [Col. 1416A] frater noster Laurentius, licenter per omnia monachorum regulariter viventium habitationem statuat; apostolica auctoritate decernentes ut ipsi vestrae salutis praedicatores monachi monachorum gregem associent, et eorum vitam sanctitatum moribus exornent. Quae nostra decreta si quis successorum nostrorum, regum sive episcoporum, clericorum sive laicorum irrita facere tentaverit, a principe apostolorum Petro et a cunctis successoribus suis, anathematis vinculo subjaceat, quoadusque, quod temerario ausu peregit, Deo placita satisfactione poeniteat, et hujus inquietudinis vestrae emendationem promittat.« Unde, quia ratione dictante quieti Ecclesiarum utile esse perspeximus, praesens decretum praenominatorum Patrum confirmamus, [Col. 1416B] et vice apostolorum sub eodem anathemate eos constringimus quicunque huic obviare contenderint.



CXLIII. Alexandri II epistola ad Lanfrancum Cantuariensem archiepiscopum.---Monet ut monasterii Wintoniensis statum tueatur. (Anno 1071-73.)
[MABILL. Annal. Bened. V, 36.]

ALEXANDER episcopus, servus servorum Dei, in Christo fratri LANFRANCO Cantuariorum archiepiscopo, salutem et apostolicam benedictionem.

Pervenit ad aures nostras quod monasterium Wintoniae multas persecutiones et indignas oppressiones ab his sustineat quorum immoderata pravitas [Col. 1416C] ordinem et officium monachorum inde ejicere ac prorsus expellere certat. Verum, quia nobis non leve videtur tam antiquas constitutiones, et, ut dicitur, a beato Augustino praedicatore ejus terrae profectas et ductas, subita et inconsulta permutatione diruere, nec eas catholicae fidei eruditionibus obviare videmus, fraternitatem tuam rogando monemus ut his qui talia conantur prudenti defensione resistat, et praefatum monasterium a statu et ordine monasticae congregationis labefactari aut destitui, quoad potest, nullatenus patiatur neque permittat. Praeterea de liberatione capti episcopi, quod experientiae tuae commisimus, valde miramur an hoc tua praetermiserit negligentia, an regis poenam adjiciens contempserit inobedientia. Per praesentium [Col. 1416D] etiam latorem dilectionem tuam interpellare curavimus, ut quae apud te impetrare desiderat, dummodo concedenda sint, tua sibi benignitas pro nostra charitate concedat.



CXLIV. Alexandri II epistolae ad congregationem monasterii Wintoniensis. (Anno 1071-73.)
[MABILL., Annal. Bened., V, 36.]

ALEXANDER episcopus, servus servorum Dei, congregationi monasterii Wintoniae, salutem et apostolicam benedictionem.

Legati nostri, qui ad partes vestras missi concilium ibi celebraverunt, sicut a plerisque majoribus [Col. 1417A] et antiquioribus gentis vestrae se didicisse confessi sunt, ecclesiam vestram a vetusta constitutione in ordine et officio atque cultu monachorum exstitisse nobis indicaverunt. Sunt etiam nonnulli qui asserunt, fere omnes majores ecclesias ejus terrae consuetudinem monastici ordinis ex eo cepisse et tenuisse, quod S. Augustinus, legatus beatissimi papae Gregorii et ejus terrae praedicator, quos percepta fide ad obsequium divini ministerii et ecclesiasticos ordines perducere potuit in hac forma religionis et cultu praecipue constituit et ordinavit. Quibus quoniam longe nos impares esse cognoscimur, statuta mutare vel infringere indignum esse ducimus, praesertim cum ea catholicae fidei eruditionibus obesse non invenimus. Unde per praesentia scripta statuimus [Col. 1417B] et confirmamus ut ecclesia vestra in eo statu monastici ordinis, quo hactenus mansit, deinceps sine omni laesione et perturbatione consistat. Vos autem ut charissimos filios admonemus, quatenus propositum vestrae professionis ea sinceritate et studio de die in diem, adjuvante Domino, in melius proficiendo peragatis ut ex interiori conscientia vestra servitus et devotio divino conspectui placeat et exterioris forma conversationis nulli reprehendendi vos occasionem tribuat, sed omnibus exemplum sanctitatis, et erga diligentiam vestrae religionis amorem et desiderium confirmandae dilectionis praebeat. Caeterum si quis audaci temeritate, vel pravo studio, hunc statum et ordinem ecclesiae vestrae [Col. 1417C] mutare vel confundere attentaverit, procul dubio sciat se iracundiam apostolicae sedis incurrere, et, nisi cesset, anathematis in se judicium provocare.



CXLV. Alexandri II privilegium pro ecclesia ab Altmanno, Pataviensi episcopo, ad regularem canonicorum vitam aedificata. (Anno 1073.)
[MANSI, Concil. XIX, 976, ex Metropoli Salisburg., tom. II.]

ALEXANDER episcopus, servus servorum Dei, dilecto fratri in Christo ALTMANNO Patav. episcopo, et per eum ecclesiae quam in territorio ejusdem civitatis in portu Oeni fluminis construxit, et in honore [Col. 1417D] sanctae Trinitatis, et passionis Domini nostri Jesu Christi, et sanctorum Andreae apostoli, Pantaleonis martyris, et sancti Nicolai confessoris consecravit, in perpetuum.

Convenit apostolico moderamini religiosis desideriis et petitionibus ea benignitate et pietatis studio condescendere effectumque praebere ut, dum spiritualis auctoritas officii sui debitum peragit, dum pia fidelium statuta roborando venerabilibus locis praesidium defensionis impendit, hinc affectus supernae retributionis lucretur initium quod in parando beneficio non minor fuit charitas quam potestas. Hoc enim et bonorum studiis, spe proficiendi, augmentum tribuit et opus proprium, fructu profectionis, Deo acceptabile reddit. Itaque, dilecte frater, [Col. 1418A] charissima Sancti Petri filia, imperatrice Agnete semper Augusta, indicante nobis te, in suburbio civitatis tuae, juxta portum praedicti fluminis Oeni, ad communem et regularem canonicorum vitam, ecclesiam construxisse, et, ut eam, juxta propositum tuae devotionis et constitutionis, apostolicis privilegiis firmaremus, tum ipsa partes tuas referente, tum ipso pro te sanctissimo desiderio postulante, tanto promptius utriusque voluntati annuendum esse judicavimus quanto et tua vota justa esse certius intelligimus, et illius desideria divino accensa Spiritu ubique prosperari cupimus. Concedentes igitur tibi et praefatae ecclesiae hujus nostri apostolici decreti privilegium, sancimus et apostolica auctoritate statuimus ut clerici qui vel nunc in eadem ecclesia [Col. 1418B] sunt ordinati sub communi semper vita et claustrali conversatione consistant. Ad quorum communem usum confirmamus et incommutabiliter tenenda decernimus determinate quidem et ea quae praenominata imperatrix Augusta pro remedio animae suae donavit.

(Enumerat possessiones, tum ab imperatrice, tum ab episcopo huic ecclesiae donatas.)

Haec, inquam, omnia et quaecunque etiam innominata bona eidem ecclesiae vel nunc juste collata sunt, vel in posterum Deo disponente conferenda, eo tenore et auctoritate ad communem usum fratrum ibidem Deo famulantium decernimus et corroboramus, ut communem et regularem vitam ducentes, nihil de bonis ecclesiae praeposito et singulari [Col. 1418C] usui vindicent. Ut haec igitur nostra decreta, adjuvante Domino, undique firma illibataque permaneant, apostolica auctoritate constituimus ut nullus rex, imperator, dux, comes, episcopus, vel archiepiscopus, seu aliqua persona saecularis aut ecclesiastica, praefatam ecclesiam ab eo statu et ordine, quem superius confirmavimus, divellere aut aliqua perturbatione impedire praesumat, vel quidquam de rebus et bonis ecclesiae invadere aut diminuere, vel ab usu fructuum subtrahere audeat. Si quis autem contra hujus nostrae sanctionis decreta temerario ausu venire tentaverit, usque ad dignam satisfactionem anathematis laqueo se irretitum noverit. Qui vero haec eadem fideli devotione observare curaverit, [Col. 1418D] divinae remunerationis gratiam et apostolicae benedictionis hic et in futuro consequatur abundantiam.

Datum Romae, V Non. Martii, per manus Petri, sanctae Romanae Ecclesiae presbyt. cardinalis ac bibliothecarii, anno XII pontificatus domini Alexandri II papae, indictione XI.



CXLVI. Alexandri papae II privilegium pro ecclesia Sanctae Mariae Madgelenae Vezantionensi. (Anno 1073.)
[Mémoires et documents inédits de la Franche Comté. II, 316.]

ALEXANDER, etc. . . .

Notum esse volumus omnibus qui in Christo sunt, [Col. 1419A] nos ecclesiam Sanctae Mariae Magdalenae, sitam Bisontii ultra flumen Dubium, juxta pontem ejusdem fluvii constitutum, ab Hugone bonae memoriae, ejusdem [Col. 1420A] loci archiepiscopo. . . . . . . . . . . . . .

Datum Laterani, XV Kal. Maii, anno XII pontificatus Alexandri secundi papae, indictione XI.





DUBIA.
[Col. 1419]


CXLVII. Alexandri II epistola ad Liemarum Hamburgensem archiepiscopum.---Illi pallium mittit et privilegia Ecclesiae ejus confirmat. (Anno 1073.)
[LAPPENBERG, Hamburg. Urkund. I, 99.]
[Col. 1419A]

ALEXANDER episcopus, servus servorum Dei, reverentissimo et sanctissimo LIEMARO, sanctae Hammaburgensis Ecclesiae archiepiscopo suisque successoribus, pacem et salutem in perpetuum.

Convenit apostolico moderamini pia religione pollentibus benevola compassione succurrere et poscentium animis alacri devotione impertiri. Ex hoc enim [Col. 1419B] lucri potissimum praemium apud conditorem omnium Dominum procul dubio promeremur, dum venerabilia loca opportune ad meliorem fuerint statum sine dubio perducta. Igitur, quia postulastis a nobis quatenus pallium tibi transmitteremus et archiepiscopatum Hammaburgensis Ecclesiae totum in integrum tibi confirmaremus, sicut a praedecessore nostro, domino Nicolao, hujus apostolicae sedis, et caeteris successoribus suis decretum est, inclinati petitionibus domni H. Francorum et Romanorum regis, apostolica auctoritate concedimus . . . . . . decernimus, et in omnia praedicta regna te, vice nostra, legatum constituimus. Deinceps . . . esse et vocari. Legationem quoque et archiepiscopalem potestatem in [Col. 1419C] omnia regna septentrionalia, Danorum scilicet, Suedorum, Norvenorum, Islandicorum et omnium insularum iis regnis adjacentium tibi et omnibus successoribus tuis perpetuo tenenda concedimus. Omnem quoque adversantem vel contradicentem, atque piis nostris studiis quolibet modo insidiantem, anathematis mucrone percutimus, perpetuaeque ultionis reum diabolica sorte damnamus; ut culmen apostolicum more praedecessorum nostrorum, causaque Dei pro affectu zelantes ab adversis hinc inde partibus muniamus. Auctoritate . . . mereatur.

Data IV Nonas Februarii, indictione V, per manum Hildebrandi, cancellarii S. Petri atque abbatis sancti Pauli.



CXLVIII. Alexandri papae II, privilegium pro monasterio S. Salvatoris et S. Juliae Brixiensis. (Anno 1063, Aprilis 19.)
[MARGARINI Bullarium Casinense, tom. II, pag. 98, ex archivio monast. S. Juliae Brixiensis.]
[Col. 1419D]

ALEXANDER episcopus, servus servorum Dei, charissimae in Christo filiae ALDAE, abbatissae monasterii Domini Salvatoris, et sanctae Juliae virginis et martyris, quod Novum dicitur, et in civitate Brixia situm [Col. 1420A] est, ejusque sororibus, tam praesentibus quam futuris in perpetuum.

Convenit apostolico moderamini pia religione pollentibus, benevola compassione succurrere, et poscentium animis alacri devotione impertiri assensum. Poposcit quidem a nobis veneratio tua, religiosa Alda abbatissa, quatenus monasterium Domini Salvatoris, et sanctae Juliae virginis et martyris, caeteraque monasteria, cum universis basilicis ad se pertinentibus, quod a piissimae Ansae reginae jure constructum esse noscitur, nostrae auctoritatis privilegiis et sicuti ab antecessoribus nostris, decoretur. Quapropter, piis desideriis vestris annuentes, hac nostra auctoritate id, quod recte exposcitur, effectui [Col. 1420B] mancipamus. Per praesentis igitur scripti paginam constituimus, ut idem monasterium sub apostolicae sedis protectione, et regia defensione submissum, nullius unquam alterius jurisdictionibus submittatur, adeo ut quisquam sacerdotum, nisi ab ipsius loci abbatissa fuerit invitatus, nec missarum ibi solemnia celebrare praesumat. Possessiones autem ipsius loci, quae ab aliis fidelibus legaliter concessae sunt, tibi, tuisque sororibus, et his quae post vos in eadem religione susceperint, confirmamus: scilicet curtes, villas, castella, cum omnibus basilicis, in terris jam dicto monasterio pertinentibus constructis, et omnia eidem monasterio pertinentia. Quaecunque praeterea in futurum, largiente Deo, juste atque canonice poteritis adipisci, firma tibi tuisque successatricibus, [Col. 1420C] et eidem monasterio, illibata que permaneant. Decernimus ergo ut nullus episcopus, dux, marchio, comes, vicecomes, vel aliqua magna, parvaque persona, idem monasterium temere audeat perturbare, aut ejus possessiones auferre, vel ablatas retinere, minuere, vel temerariis vexationibus fatigare; aut ullum districtum in aliquibus locis ipsius monasterii judicare: seu aliquod placitum, absque licentia abattissae habere praesumat; aut aliquas res ejusdem monasterii quovis modo alienare, vel ibi molestiam inferre; aut fodrum, vel mansionaticum, seu ripaticum, aut paratas, sive aliquas audeat functiones exigere; sed omnia integra conserventur earum, pro quarum sustentatione et gubernatione concessa sunt, usibus omnibus profutura. Decimas praeterea, et [Col. 1420D] primitias laborum vestrorum, et districtum servorum, et laboratorum ad vestrum coenobium pertinentium, confirmamus. Sane abbatissa ipsius loci licentiam habeat ad honorem Dei ecclesias construendi, mercatum, et castella in terris ad praefatum monasterium pertinentibus, ubicunque voluerit, pro utilitate monasterii construendi. Obeunte te, vel aliqua ipsius monasterii abbatissa, nulla ibi qualibet subreptionis astutia praeponatur, nisi quam sorores communi consensu, vel sororum pars consilii [Col. 1421A] sanioris, secundum Dei timorem et beati Benedicti regulam elegerint. Chrisma quoque, oleum sanctum consecrationis altarium atque basilicarum ordinationis abbatissae, vel monachorum sive clericorum, qui ad sacros fuerint ordines promovendi, seu quidquid ad sacrum mysterium pertinet, a quibuscunque catholicis praesulibus malueris postulare, gratis concedimus, et absque reprehensione tribuenda, sicut Anselperga prima abbatissa ejusdem monasterii a Paulo beatae memoriae apostolicae sedis pontifice, pro fragilitate feminei exus, obtinuit. Si qua igitur in futurum ecclesiastica saecularisve persona, temerario ausu, quod non optamus, contra hoc nostrum privilegium temere venire tentaverit, secundo tertiove commonita, si non satisfactione congrua emendaverit, [Col. 1421B] potestatis, honorisque sui dignitate careat, reamque se divino judicio existere de commissa iniquitate cognoscat, atque a sacratissimo Dei et Domini redemptoris nostri Jesu Christi corpore et sanguine aliena fiat, ac in extremo examine districtae ultioni subjaceat. Cunctis autem eidem loco jura sua servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

Scriptum per manum Antonii regionarii notarii, et scriniarii sanctae Romanae Ecclesiae, indictione prima.

Datum XIII Kal. Maii, per manum Joannis episcopi [Col. 1421C] sanctae Albanensis Ecclesiae et bibliothecarii sanctae Romanae Ecclesiae, anno Domini nostri Jesu Christi 1073, anno vero pontificatus domni PP. Alexandri Junioris III, indictione prima.



CXLIX. Alexandri II bulla confirmatoria omnium privilegiorum et jurium monasterii sacrarum virginum Ticinensium, quod appellatur Senatoris. (Anno 1061.)
[MURATORI, Antiq. Ital., V, 993.]

In nomine sanctae et individuae Trinitatis, ALEXANDER universalis papa. Quoniam universae Ecclesiae toto orbe diffusae studium, curam ac regimen divina dispositione nobis habendum, etsi indigno, commissum [Col. 1421D] videtur, pro quiete et pace Ecclesiarum in Dei peragendis laudibus, et nostrum officium peragendo congauderemus, earumque calamitates et lapsus omni conamine suppositis humeris sublevaremus, solerti studio regere, gubernare, tueri atque defendere eas, competenti labore incessanter nostra paterna satagere debet cura, quatenus, Dei opitulante clementia, a luporum faucibus, quanto plus aliquam nostrarum ovium rapere indagant, tanto magis solerti custodia eas protegamus, ut ad caulas veri Pastoris illaesas perducere possimus. Ea propter precibus Luciae venerabilis abbatissae, Romanae sedis filiae, caeterarumque sororum ejus monasterii Senatoris, in honore beatissimae Dei genetricis Mariae constructi, aures nostras accommodare non distulimus. [Col. 1422A] Ut senator constituit, multorumque nostrorum praedecessorum et regum auctoritate firmatum est, nulla abbatissa illic ordinetur, nisi quam secundum regulam beati Benedicti universa ex eadem congregatione congregatio elegerit. Et res, quas senator pro mercede animae suae ad alendum sanctimoniales, vel quidquid ibi monachae ordinatae acquisiverint, vel Dei misericordia acquirere potuerunt, ut multorum regum praeceptis statutum est, nostra tuitione, protectione atque cura, omni molestia, apostolicae sedis auctoritate, immunes conservare disposuimus, ut nec Ticinensis praesens episcopus, aut qui inantea ejus vice ordinatus fuerit, aliquam molestiam inferat, nec ullum dominium, nec aliquam subjectionem inde habeat, nec etiam celebrandi aliqua officia [Col. 1422B] intra teneatur monasterium, nisi causa concilii vel consecrationis, cum invitatus fuerit. Et si Ticinensis praesens episcopus, aut aliquis ex successoribus suis causa suae auctoritatis vel potentiae, aliter disponere vel ordinare voluerit, statim monasterium per debitam obedientiam nostrae ditioni dimittat, quia nec nos, nec aliquis aliter quam senator bonae memoriae, cum Deo constituere valemus. Et res suas in Dertonensi episcopatu positas, ad utilitatem sororum, videlicet Viqueria cum capella Sancti Hilarii, cassellas et Fauratundum cum capellis Sanctae Margaritae, cum integritate sui honoris sine omni molestia teneant. In Parmensi territorio Rivum Nigrum et Costicellam. In Veronensi episcopatu curtem Codena et Ambariana, et terram, quae Carcer appellatur; [Col. 1422C] et terram, quae ad Arca-rupta dicitur; et terram, quae est ad Pontem juxta portam civitatis. In Brixiano episcopatu fictum olei, et terram, quae Acarferria dicitur. In Laudensi episcopatu villam Pulpignianam cum capella Sancti Michaelis, et Crispiadem cum Sancti Andreae, et terram, quae ad Beccanellum et Bagnolum habetur. In Placentino episcopatu Sarmitum cum capella sanctae Mariae et terras, quae esse ad Cantuariam dicuntur; et mansos tres ad Sanctum Georgium. In Cumano episcopatu terram etiam cum portu et curtem quae est supra lacum Cumanum, cum omni sua integritate, villam Nessii in valle Volterinae, cum ecclesia sanctae Agathae de Vedeo, cum piscaria, et cum monte de Veterano, [Col. 1422D] et aliis ecclesiis, scilicet Sancta Maria de Massemanego, et Sanctus Julianus, qui est in monte de Massemanego, et Sanctus Quiricus, qui est juxta illum montem, et confinis istarum ecclesiarum est a mane curtis de Rubino in monte et in plano est episcopus de Laude, et a sero de Coregho, et istae terrae istarum ecclesiarum tenentur ab omnibus partibus usque in culmis, et a nullo hora tenent per totum usque in lacum: cohaeret de monte Veterano a monte Vallis grandis, quae dicitur Vallis Major, et aqua, quae dicitur Bidus, a sero per totum Vallis Malla a fundo Aquaegrandae usque ad culmen, et usque in cimam culminis. In Mediolanensi archiepiscopatu Purlicia cum capellis octo, et Alpes in Camussia, et lacum Lugnascum cum piscaria et nave [Col. 1423A] quocunque velit ire, et flumen Cusin cum piscaria. In Taurinensi territorio terram de Vanglo, et quae in Sanctadona habentur. In monarchia adhuc regia viginti quinque mansos cum capella Sancti Joannis. In Ticinensi suburbio aecclesiam Sancti Georgii et Sancti Patricii, in Roncalia tres Massaritias ex parte Regia. In Pado piscaria, quae dicitur Collateralii. Vel quidquid habere videntur tam intra civitatem Papiae, quamque et foris, vel ubicunque per loca infra Italicum regnum habent, vel, Deo annuente, juste acquirere potuerint, omni remota molestia, cum integritate sui honoris teneant atque possideant, nec ulla magna vel parva persona eas molestare praesumat. Si quis hujus nostrae institutionis paginam aliquo ingenio violare praesumpserit, ex parte Dei [Col. 1423B] omnipotentis et beatae Virginis Mariae, et sanctorum apostolorum Petri et Pauli, et omnium sanctorum nec non et apostolicae sedis et nostra, sciat se anathematis vinculo alligatum esse, atque cum Juda proditore et cum omnibus reprobis, nisi resipuerit, in futuro judicio ante tribunal Domini maledictionis sententiam percipiat, et poenae nomine centum libras auri componat, medietatem papae apostolicae sedis, et medietatem monachabus, quae inibi ordinatae fuerint. Hoc vero ut habeatur firmius, nos propria manu subter firmavimus, ac nostri sigilli notatione insigniri fecimus.

Ego Alexander, humilis apostolicae sedis episcopus, hoc privilegium beatae Mariae et beati Aureliani [Col. 1423C] manu propria confirmavi.

Scriptum per manus Joannis scriptoris dictae Romanae Ecclesiae.

Confirmatum per manus Gregorii episcopi et cardinalis sanctae apostolicae sedis.

Ego Joannes, quamvis indignus episcopus et cardinalis, subscripsi.

Ego Stephanus, diaconus et cardinalis, subscripsi.

Ego Benedictus, diaconus et capellanus, subscripsi.

Ego Petrus, subdiaconus Romanae Ecclesiae, subscripsi.

Datum Laterani, VI Kalendas Maii, anno pontificatus antedicti Alexandri papae XII, anno Dominicae [Col. 1423D] Incarnationis 1061, indictione XIII.



CL. Alexandri II privilegium pro ecclesia S. Salvatoris Wissegradensi, a Wratislao duce condita. (Anno 1062.)
[MANSI, Concil. XIX, 999.]

ALEXANDER, servus servorum Dei, urbis Romae episcopis et papis suis successoribus, nec non catholicis episcopis, sanctaeque Romanae Ecclesiae subjectis cunctis, utriusque vitae prosperitatem et apostolicam benedictionem a summo Deo cum omnibus sanctis.

Ea quae Dominus Deus, suam per clementiam, ad augmentum apostolicae sedis condonare dignatus [Col. 1424A] est, ad agnitionem omnigenarum linguarum hoc sul chirographo propagari volumus. Primum quidem misericordiam Dei super nos diffusam liquide annuntiamus. Bohemorum dux Wratislaus, vir Christianus, fidei integerrimus amator, rebus in bellicis magnificus triumphator, quod serenissime ubique terrarum claruit, limina apostolorum Petri et Pauli honestos per nuntios quotidie visitans, nos, caeterosque in Dei servitio devotissimos omni beneficio non minime praeteriens piae mentis devotione innotuit: Multa ante tempora votum Deo vovi quod adhuc nequaquam implevi. Ecclesiam in honorem Salvatoris nostri, cujus ubique protectione munitus, vestrae pietatis auxilio aedificare cupio. Dictis talibus auditis, pontificalis apex ut accresceret, sanctorum Patrum [Col. 1424B] numero septuaginta duorum communi consilio penitus collaudavimus. Igitur ad haec perficienda Joannem episcopum Tusculanensem, fundamentum dare misimus, cujus in praesentia ipse praefatus dux cophinos terra onustatos duodecim propriis humeris portasse videbatur. Locus ergo, in quo est erecta, Wissegrada cognominatur, quod sonat litteraliter altior civitatibus. Quam sacrosanctam Ecclesiam totius provinciae caput dici, venerari sanximus; praediis, mancipiis, auro, argento, caeterisque ornamentis ditatam comperimus. Episcopi ejus sub dominio suis de decimis, trecentos homines ad eamdem ecclesiam segregaverunt; praesul Pragensis ducentos, Olomucensis centum, fratrum suorum Conradi, Ottonis consensu. Hoc itidem asylum tutamini [Col. 1424C] B. Petri principis apostolorum, cunctisque in ejus sede sessuris firmiter commendavit. Marcas XII de eadem ecclesia ad pedes universalis papae, quicunque erit, omni anno offerendas sub Christi testimonio destinavit. Hujus vero conditionis gratia cunctis celsior in eadem regione ut videretur ecclesiis, qualicunque apparamento septem cardinales altari Sancti Petri ministrare student, mitra, sandaliis, simili modo ipsius ecclesiae praepositum, presbyterum, diaconum, subdiaconum incedere praecipimus. Laudes, quas sub diademate statutis diebus proclamare solemus, solummodo in ista ecclesia astante duce summa diligentia Christum collaudare permittimus, chrisma baptizandi, consecrationem clericorum, episcopus [Col. 1424D] loci illius invidia diaboli attactus abnegare si praesumpserit, nostri decreti judicio apud quemlibet episcopum inveniat et accipiat. Nemine autem praepediente omnem injuriam in Romana synodo libere proclamet. Scripta istarum litterarum sigillo impresso supra venerandum corpus B. Petri apostoli posuimus, maxime ea pro causa ut si quis Dei inimicus mandatorumque ejus contemptor hoc divellere voluerit, sciat se ab omnipotenti Deo in perpetuum condemnatum, ac cum coetibus sanctorum nil commune fore, sed cum diabolo inexstinguibili gehennae incendio aeternaliter concremari.

Data haec in manus Petri praepositi S. Georgii in palatio Lateranensi, sub Henrico rege filio Henrici gloriosissimi imperatoris, VII Idus Maii.



CLI. Alexandri II papae privilegium pro abbatia Montis-Casini. (Anno 1071, Oct. 1.)
[MARGARINI, Bullar. Casin., II, 103.]
[Col. 1425A]

ALEXANDER episcopus, servus servorum Dei, omnibus Ecclesiae catholicae filiis salutem et apostolicam benedictionem.

Pastoralis sollicitudinis nostrae bonum si debet prospicere et proficere omnibus etiam extraneis, et longinquis, multo magis domesticis et propinquis. Ipsis quippe secundo gradu post Deum admonenda est invisibilis charitas, ut per eos, velut quaedam visibilis forma gradatim ad remotiores quosque discurrat. Piis ergo locis, et divina religione venerabilibus, [Col. 1425B] debitae consolationis et defensionis porrecturi manus, illud caeteris praeferendum non ambigimus, quod monasticae normae constat esse principale gymnasium, et sancto Petro, et apostolicae sedi contiguum, quem cives Romanorum, Patres videlicet eximii, Benedictus, Maurus et Placidus, cum nonnullis aliis fundaverunt, quemque a gentibus destructum, sanctissimi praedecessores nostri Gregorius et Zacharias restruxerunt, et privilegiis apostolicis, caeteris coenobiis praetulerunt, utpote, non studio hominum, sed Dei imperio et sanctissimo patre Benedicto constructum est; quorum nos sacrae auctoritatis, sicut tempore et loco succedimus, sic eorum exemplis, ut oportet, innitimur. Sed quia [Col. 1425C] rerum gestarum series ad hoc litterarum fidei innituntur, ne illa veritas posterorum memoriae subtrahatur; ea quae nostris temporibus acta sunt pandere curamus. Nam cum dilectus filius noster Desiderius eamdem renovaret ecclesiam, et atrium basilicae disponeret adaequare, cum tres non ulnas integras fodisset in dextro altaris latere, reperiit tumulum, ejusdem confessoris corpus continentem; cumque fragmenta altaris remota fuissent, invenit super sepulchra syndonem expansam candidissimam, quae cum tangebatur non evanescebat. Hac ratione certissimus redditus, reserari sanctissimi Patris praecepit tumulum; quo facto, sanctissima corpora intemerata, et indiminuta invenientes, nuntios nostros asciscens, pretiosissima corpora eis ostendens, tam [Col. 1425D] praesentes quam futuros certissimos et indubios de sanctissimis corporibus reddidit. Igitur cum ad eamdem dedicandam devenissemus ecclesiam, una cum decem archiepiscopis, et quadraginta quatuor episcopis, cleroque sanctae Romanae Ecclesiae, idem filius noster Desiderius conquestus est, esse quosdam, nec Deum timentes, nec homines reverentes, qui possessiones beati Benedicti per diversa loca Casinensi coenobio auferentes, in suum retorquere dominium satagant. Unde coepiscoporum nostrorum praesentium, ac cardinalium consilio habito, praefato coenobio possessiones suas confirmantes, in perpetuum habendas statuimus. Si quis vero, quod non optamus, possessiones, ecclesias, villas, civitates, et castra sanctissimi Benedicti invaserit, et bis [Col. 1426A] aut ter admonitus non emendaverit, sciat se auctoritate Dei omnipotentis, et beatae Mariae semper Virginis, et beatorum apostolorum Petri et Pauli, et beati Benedicti, et omnium sanctorum, esse excommunicatum, et perpetuo anathematis vinculo innodatum, et a regno Dei alienatum, et cum diabolo, et ejus atrocissimis pompis, et Juda, Jesu Christi Domini nostri proditore, aeterno supplicio, aeternaeque maledictione deputatum; et sicut lucernae exstinguuntur, ita ante Deum lucerna illius exstinguatur; nisi forte res injuste invasas sancto Benedicto reddiderit, et dictorum poenitentiam gesserit. At vero qui hujus apostolici constituti observator exstiterit, benedictionis gratiam a Domino Deo nostro, per intercessionem beati Benedicti consequatur, et vitam [Col. 1426B] aeternam accipere mereatur. Statuimus etiam ut quicunque devotus ad ejusdem ecclesiae dedicationem annualiter venerit, de peccatis suis quadraginta dierum remissionem accipiat.

Datum in Castro Casino, die Kalendarum Octobris, per manus Petri, sanctae Romanae Ecclesiae subdiaconi, atque vice domni Annonis Coloniensis archiepiscopi bibliothecarii, anno decimo pontificatus domni Alexandri papae secundi, ab Incarnatione vero Domini millesimo septuagesimo primo, indictione nona.



CLII. Bulla Alexandri II papae confirmantis bona monasterii S. Severi in Classe. (Anno 1062, VI Kal. Januarii.)
[MITTARELLI, Annal. Camaldul., tom. II, col. 179, ex antiquo autographo ejusdem monasterii.]
[Col. 1426C]

ALEXANDER episcopus, servus servorum Dei, dilectis filiis BONIZO, abbati Sancti Severi Classis, ejusque fratribus, tam praesentibus quam futuris, regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis effectum congruum impertiri. Ea propter, dilecti in Domino filii, vestris justis postulationibus clementer annuimus, et praefatam ecclesiam in qua divino estis obsequio mancipati, ad exemplar felicis recordationis Anastasii, Leonis et Benedicti, Romanorum pontificum, sub [Col. 1426D] beati Petri et nostra protectione suscipimus, et praesentis scripti privilegio communimus. Imprimis siquidem statuentes, ut ordo monasticus qui secundum beati Benedicti regulam in vestro monasterio noscitur institutum, perpetuis ibidem temporibus inviolabiliter observetur. Praeterea quascunque possesiones, quaecunque bona idem monasterium in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis praestante Domino poterit adipisci, firma vobis vestrisque successoribus et illibata permaneant, in quibus haec propriis duximus exprimenda vocabulis: ecclesiam praefatam Sancti Severi cum parochia et omni jure suo et suis pertinentiis, et monasteria Sanctorum [Col. 1427A] Gaudentii, Sergii, Theodori, et Sanctae Agnetis, et Sanctorum Cosmae et Damiani, et omnia olim quae fuerunt sita in civitate Classis cum omnibus rebus et possessionibus eorum, sita tam in civitate, quam extra, vel in civitate Ravennae, vel ubicunque inveniuntur per diversa loca; et monasterium Sancti Joannis et Stephani, quod dicitur ad Titum, fundatum dudum Classis, in loco qui dicitur Armeniae, quod nunc demolitum esse videtur, cum omnibus suis juribus et possessionibus ejus, et quidquid juris habuit in civitate jam dicta, et in civitate Ravenna, vel in comitatu Decimano, sive in comitatu Bononiensi, aut in comitatu Corneliensi vel Faventino, aut Liviensi, sive Pupulensi, necnon Cesenate, aut Ficoclensi. Et ecclesiam Sancti Angeli in civitate [Col. 1427B] Arimini cum parochia et suo coemeterio, et cum omni jure suo. Ecclesiam Sanctae Mariae in Mariniano cum omnibus suis bonis et portionem de plebe de Candelara cum omnibus suis bonis; ecclesiam Sancti Jacobi in civitate Pesauriensi cum parochia et coemeterio, et omnibus suis pertinentiis, et omnibus rebus et possessionibus, et cum omnibus quae habetis in jam dicta civitate, et in ejus comitatu, aut in comitatu Fanestre vel in comitatu Senogaliae, videlicet: ecclesiam Sancti Benedicti de Castaniola, quae est fundata in fundo Brozale cum omnibus suis pertinentiis, et suo jure, et cum fundo de Ingildruda cum molendinis et aquimolis; Ecclesiam Sancti Andreae, quae est fundata juxta rigo de lo Trepuntio, [Col. 1427C] et silva de Castaniola cum decimis, terris, silvis et molendinis cum aquimolis in rigo jam dicto Trepuntio et cum omni jure suo; ecclesiam Sancti Joannis de Pergumato cum ipso fundo, et molendino cum aquimolo suo in rigo Trepuntio; ecclesiam de Orzolo cum decimis et omnibus pertinentiis suis et omnia bona quae fuerunt de Bernardo Carbone; ecclesiam Sancti Martini de Salmariano cum parochia et castro jam dicto de Salmeriano cum habitatoribus suis, et cum omnibus suis pertinentiis; et medietatem de curte de Lisano cum omnibus suis pertinentiis; ecclesiam Sancti Joannis de Cornutula cum parochia et decimis, et omni jure suo; ecclesiam Sancti Joannis de Cassiano cum parochia et decimis, et cum fundo suo integro, et cum omni jure suo, et [Col. 1427D] tota insula de la Phara cum districtu suo, et cum fundo de lo Pozo, et quidquid habetis in fundo de la Vaccaria, et in Catiliano, et in Albiniano, et quartam partem de la Colliula; et medietatem de ecclesia Sancti Gali cum omnibus suis bonis; et fundum de Campore cum terris, vineis et omnibus suis pertinentiis; et medietatem de castro de Luzano cum omnibus suis bonis, et quod habetis in fundo Rubiono et in fundo la Plana; ecclesiam Sancti Petri in Caniani, cum omnia bona sua (sic); ecclesiam Sancti Martini de Muruco, quartam partem cum parochia, et cum omni bona sua; et in comitatu Esini monasterium Sancti Laurentii de Castaniola, quod est fundatum in fundo Laptula, cum parochia et coemeterio, cum castro [Col. 1428A] suo, et suis habitaroribus, et fundum Farnaclo, fundum Lecese et Camolia, Taveliesca, et fundum le Cone et fundum lo Remorto, cum ecclesia Sanctae Mariae, quae ibi est fundata, cum parochia et decimis, et cum omni jure suo; ecclesiam Sancti Blasii de la insula delo Remorto cum parochia, et cum ipsa insula de Alama casco cum aquimolis, et omnibus pertinentiis, fundum Felcareto, fundum Rota Marcanesca, fundum Vavile medium cum molendinis, decursibus aquarum, et suis pertinentiis, et fundum le Senze, et fundum le Mad . . . . et medietatem silvae de lo Guardengo; ecclesiam Sancti Stephani de Li . . . . . . parochia, et coemeterio et decimis, et fundo integro cum eorum vocabulis et cum suis . . . . Laureto majore cum parochia et coemeterio et . . . . . . . [Col. 1428B] omnibus suis pertinentiis, fundum Fabrati cum suis pertinentiis, fundum Albareto cum suis pertinentiis; ecclesiam Sancti Cassiani cum parochia et coemeterio e toto fondo cum omnibus suis pertinentiis, fundum monte de lo Vico, fundum Fontanele, fundum lo Pozo, fundum Sancti Marcelli . . . cum omnibus suis pertinentiis, et in comitatu Amone monasterium Sanctae Mariae de Tugano cum decimis, parochia et sepultura, et fundo integro cum omnibus suis pertinentiis, videlicet fundum de Camorata cum ecclesia Sanctae Mariae cum omni jure suo, fundum . . . . . te Valentino, fundum Lupicelli cum cursibus aquarum, fundum Friviano et Rivianello, fundum Amariano et Roveloto, fundum Casa novula [Col. 1428C] livalli monte de la abbate, fundum de Sala cum omnibus eorum pertinentiis; ecclesiam Sancti Angeli de Salichu cum parochia et decimis, cum castro et omnibus suis pertinentiis et cum tota massa de Pariano cum eorum vocabulis, et castrum de Leemosi, fundum Faldo, cum ecclesia Sancti Angeli in Turricli cum omnibus eorum pertinentiis, ecclesiam Sanctae Mariae de Mimano cum castro et fundo suis pertinentiis, ecclesiam Sancti Cyriaci cum parochia et coemeterio cum fundo integro, cum omnibus et suis pertinentiis, et fundum Cozziano; ecclesiam Sanctae Mariae de Aguliano medietatem cum omnibus suis bonis; ecclesiam Sancti Joannis de Palumbici cum decimis, et fundo integro; ecclesiam Sancti Joannis de Agelli cum decimis, molendinis, et aquimolis, [Col. 1428D] et fundo integro cum eorum vocabulis; ecclesiam Sancti Andreae de lo Sterpeto; ecclesiam Sancti Laurentii de Laureto; ecclesiam Sanctae Bazileae cum omnibus earum pertinentiis, et quod habetis in comitatu Auximano, et in comitatu Callemi, monasterium Sancti Abundi, et plebe Sancti Angeli in Claudeda cum omnibus juribus earum, et quod habetis in comitatu Eugubiensi, et in civitate Castelli et in comitatu suo castrum de Afra cum ecclesia et omnibus suis pertinentiis; sane novalium vestrorum, quos propriis manibus aut servitiis colitis, sive de nutrimentis animalium vestrorum, nullus a vobis decimas exigere vel extorquere praesumat.

Liceat quoque vobis personas liberas et absolutas e saeculo fugientes ad conversationem recipere, et eas [Col. 1429A] absque contradictione aliqua retinere. Cum autem generale interdictum terrae fuerit, liceat vobis, clausis januis, non pulsatis campanis, exclusis excommunicatis et interdictis, suppressa voce, divina officia celebrare. Sepulturam praeterea ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia parochialium ecclesiarum a quibus mortuorum corpora assumuntur. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis vel . . . seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti regulam, provideant [Col. 1429B] eligere . . . . . . . auctoritate apostolica inhibemus ut in vos vel clericos vestros, aut in ecclesias vestras excommunicationis vel interdicti sententiam absque manifesta et rationabili causa nullus promulget, nec novas aut indebitas exsecutiones monasterio vestro, vel ecclesiis ipsis imponat. Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere seu quibuslibet vexationibus fatigare, sed omnia integra conserventur eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in [Col. 1429C] futurum ecclesiastica saecularisve persona hanc nostrae constitutionis paginam sciens contra eam venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se [Col. 1430A] divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pars Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.


Salutaris noster. Adjuva nos, Deus.

+ Ego Alexander, catholicae Ecclesiae episcopus, ss.

+ Ego Henricus, Portuensis Sanctae Rufinae sedis, ss.

+ Ego Leo, presbyter cardinalis tit. Sancti [Col. 1430B] Marci, ss.

+ Ego Petrus, cardinalis tit. Sanctae Susannae, ss.

+ Ego Joannes, presbyter cardinalis basilicae XII apostolorum, ss.

+ Ego Ubaldus, presbyter cardinalis Sanctae Mariae transtiberim, tit. Calisti, ss.

+ Ego Wgo, Sancti Stephani in Coelio monte presbyter card., ss.

+ Ego Leo, diaconus card. Sanctae Mariae cosmydyn ss.

+ Ego Rubertus, diaconus Sancti Theodori ss.

+ Ego Arduvinus, Sanctorum Cosmae et Damiani diaconus card. ss.

Datum Anagniae per manum Alberti sanctae Romanae [Col. 1430C] Ecclesiae presbyteri cardinalis et cancellarii, VI Kal. Januarii, indictione XV, Incarnationis Dominicae anno 1062, pontificatus vero domni Alexandri papae II anno secundo.



APPENDIX AD EPISTOLAS ET DIPLOMATA ALEXANDRI II PAPAE.




[Col. 1429]
EPISTOLAE BEATI PETRI DAMIANI AD ALEXANDRUM II PAPAM.

(Vide inter Opera B. Petri Damiani Patrologiae, t. CXLIV.)




[Col. 1429]
EPISTOLAE SIGEFRIDI EPISCOPI MOGUNTINI AD ALEXANDRUM II.
(Apud LABBE, Concil. tom. IX, pag. 1199, 1206, 1234.)



EPISTOLA PRIMA. Regi Henrico se in faciem restitisse ait, et minitatum esse excommunicationem; indictum tamen a coepiscopis suis, ad rem disceptandam ac definiendam, Moguntinum concilium. Ad extremum, pontificem rogat ut aliquos de latere suo mittat qui huic consilio praesint.
[Col. 1429D]

[Col. 1430D] Domino beatissimo et vere apostolici culminis honore [Col. 1431A] reverendo ALEXANDRO II, SIFRIDUS, Moguntinae speculator Ecclesiae, debitae subjectionis reverentiam, omnimodae servitutis obsequelam.

Licet universalis Ecclesiae status generaliter innitatur super fundamentum apostolorum et prophetarum, et in ipso sui verticis culmine angularem gestet lapidem, Dominum scilicet Jesum Christum, specialiter tamen magnus ille Petrus, juxta solidissimam sui nominis firmitatem, et firmissimam fidei et confessionis suae soliditatem, ejus totam sustentat fabricam: ad hoc quidem electus a Domino, ubi dicitur: Super hanc petram aedificabo Ecclesiam meam (Matth. XVI). Inde namque omnis apostolicorum Patrum beata successio, auctoritate ipsius Domini, sedi ejus, Romanae scilicet Ecclesiae, hanc dedicavit [Col. 1431B] excellentiam, et in cunctis semper hujus privilegii servavit reverentiam, ut majora Ecclesiae negotia, et difficiliores causarum exitus, ad ipsam, velut ad caput, referantur, ejusque judicio cuncta salubriter examinata, in portum salutis dirigantur. Quia vero divinae miserationis gratia vos in hanc sedem inthronizavit, et vice ipsius Petri omnium Ecclesiarum sollicitudinem imposuit, necessarium duximus vestro reservari judicio, quas novimus nec posse, nec debere, sine vestra auctoritate nostro terminari studio.

Inter multimoda Ecclesiae negotia, quae vestrum exspectant examen, sollicitudini vestrae quiddam tale incubuit, quod et ecclesiasticis judiciis valde est insolitum, et omni moderni temporis aetati et [Col. 1431C] memoriae pene inauditum. Filius enim vester, Heinricus noster, ante paucos dies conjugem suam voluit dimittere, et eam quam legitimis sponsalibus, conjugali dote, regali consecratione, et publicis nuptiis, regali corona et sacramento sibi firmatam sociavit, nullam primo interponens discidii culpam vel causam, omnino a se separare voluit. Quo nos, veluti monstro attoniti, et insolita rei facie permoti, consilio magnatum, quotquot tunc aderant in palatio, in faciem ei restitimus; et nisi certam exponeret discidii causam, sine respectu regiae potestatis, sine metu gladii imminentis, eum, si vestra praecederet auctoritas, a sinu et a communione Ecclesiae nos segregaturos praediximus.

[Col. 1431D] Ille vero retulit nobis ea de causa ab ea se velle separari quia non posset ei tam naturali quam maritali coitus foedere copulari. Quod inquisitum, cum et ipsa fateretur, omnium nostrorum animos nimio moerore affecit, et ipsa rei magnitudo nimia dubietate turbavit. Super qua re sanctissimum apostolatum vestrum, sicut divinum consulimus oraculum, et velut membra ad caput, tantum referimus negotium. Et quia hoc valde rarum quaestionibus occurrit ecclesiasticis, et de regiis pene inauditum est personis, vestae sanctitatis erit quid super tanta re facto opus sit decernere, et ad consulta nostra de sanctuario sacri pectoris vestri responsalia remittere: ut et instans negotium, ad salutem modernae aetatis, ecclesiastica pace finiatur, et de tam [Col. 1432A] insolita et dubia re vestra auctoritate posteritas instruatur.

Denique fratres nostri, qui tunc huic rei intererant, condixerunt ut concilium quod tanto negotio competeret, in urbe nostra congregaretur; et utrique, regi scilicet et reginae, ad synodalem venire audientiam, et super hac re terminalem subire sententiam indiceretur. Nos autem dubia tantae rei consideratione habita, nullomodo hoc sine vestra auctoritate fieri decrevimus, et totius negotii terminum ad vestrae exspectationem sententiae suspendimus, postulantes sanctitatem vestram ut, si id quod instat ratum ducitis, per nos synodaliter terminari, de latere vestro personas cum scriptis vestrae auctoritatis ad examen et judicium tantae rei [Col. 1432B] mittere dignemini, quorum et audientia res ventiletur, et * conventia in beneplacito Dei terminetur.



EPISTOLA II. De Carolo Constantiensi episcopo designato.

Apostolico sacerdoti, et universali papae, SIGIFRIDUS, Moguntinae speculator Ecclesiae, debitam, ut Patri, reverentiam, et promptam, ut tanto pastori, obedientiam.

Altissimus ille deorum Deus, qui coelestis militiae ordines ita disposuit, ut alter alteri praeemineat, et ad obsequium Conditoris minor dignitas majori pareat, ipse in Ecclesia sua ita distinxit coelos, opera digitorum suorum, ut sicut stella a stella differt in claritate, ita alter alterum praecedat excellentiae dignitate. Hanc autem graduum et officiorum [Col. 1432C] diversitatem ita ad unam reducit concordiam unitas charitatis, ut, sicut in sanctis angelis, ita et hic non sit invidia imparis claritatis. Quia ergo idem Altissimus vos, mi reverende Pater, constituit in hac arce praelationis, ut vice illius magni Petri sitis caput totius ecclesiasticae dignitatis, se vobis omnis inferior ordo submittit, merito omnis membrorum articulata contextio vobis ut capiti obedit, juxta quod praecipit Vas electionis: Omnis anima potestatibus sublimioribus subdita sit (Rom. XIII).

Ad hanc ergo formam cum vobis exhiberem debitae subjectionis obedientiam, multis sane injuriis affectus sum, multa vobis indigna et mihi intolerabilia passus sum. Namque mihi Romae posito, viva [Col. 1432D] voce, et postea apostolica legatione, interdixistis, ne eum qui designatus est in Constantiensem episcopum, ullo modo consecrarem, quia audistis elogio Simoniacae haereseos eum notabilem. In quo quia vobis obedivi, multa, ut praemissum est, a domino meo sustinui, timeoque me adhuc graviora passurum, et Ecclesiae meae magnum fore detrimentum, nisi benignus ille Petrus clave sua me defendat, et vestrae auctoritatis potestas adversus regiam potestatem, zelo justitiae me protegendo, se accingat.

Accepi autem litteras vestrae sanctitatis, in quibus continebatur ut ex praecepto vestro Coloniensem archiepiscopum invitarem, et convocatis fratribus concilium celebrarem, in quo ejusdem designati episcopi causa juxta veritatem discuteretur, ut aut [Col. 1433A] reus criminis quo insimulatur a dignitate rejiceretur, aut innocens canonice consecraretur. In hoc etiam parui vestrae auctoritati, invitatis praedicto archiepiscopo et fratribus, locum et diem praescripsi; sed concilium celebrandum perturbavit indictio regiae potestatis, cogens me et alios regni principes in militiam suae expeditionis. In qua re obsecro ut sanctitas vestra obsequium meum habeat excusatum: et nisi impedirer, implessem praeceptum vestrum.

Praeterea relatum est nobis quia regia legatio eumdem designatum episcopum ad vos discutiendum consecrandumque deducat. In qua re quid aequitatis et justitiae sit, discretionis vestrae libra recte dijudicet. Rogo autem excellentiam vestrae [Col. 1433B] paternitatis quod si ita verum est, ne ipse hoc a vobis accipiat, quod mihi, qui hoc canonice facere debeo, auctoritas vestra interdixerat. Quia si ita fiet, inde magis videbor peccasse principi meo, quod plus odio consecrare eum noluerim, quam justa causa vel praecepto vestro. Si ergo a vobis discussus, innocens fuerit inventus, remittite eum mihi et fratribus meis consecrandum, ut sicut oportet a nobis canonice accipiat oleum consecrationis. Hoc autem in fronte et in calce nostra teneat epistola, quod non est homo vivens qui promptior sit me ad omnia vestrae jussionis obsequia. Qui vos praevenit in benedictionibus dulcedinis, ponat super caput vestrum coronam aeternae beatitudinis [(26) 1Kb] .



EPISTOLA III. Alexandrum rogat ut canonice ulciscatur et severissime puniat nefandam Cunonis archiepiscopi Trevirensis caedem, et ut de latere suo homines mittat qui synodo congregandae praesint.
[Col. 1433C]

Domno beatissimo, et vere apostolici culminis honore reverendo, sancto patrum patri, et summo praesulum praesuli ALEXANDRO II, SIFRIDUS Moguntinae speculator Ecclesiae, quidquid filius patri, et membrum capiti.

Apostolicae institutionis documento didicimus matrem ac radicem virtutum esse charitatem; cui quidquid inseritur boni operis, Christo incrementum dante, parit fructum aeternae beatitudinis. Haec in sanctissimo pectore vestro aeternam posuit sedem, et in fecundissima corporis vestri terra altam fixit [Col. 1433D] radicem; de qua, rore coelestis gratiae irrigante, per totam sanctae Ecclesiae aream multiplices sacrae doctrinae et bonorum operum protenduntur rami, quorum fructifera ubertate aluntur, et umbra proteguntur oves quas pascendas suscepistis vice illius magni Petri. Hac ergo dictante, nos quoque, qui sanctissimo apostolatui vestro in fructiferam olivam sumus inserti, et sub clavigera tanti pontificis manu, in opus ministerii assumpti: nos, inquam, paternae semper dilectionis benevolentia gratanter accepistis, et quidquid vel consulendum, vel corrigendum, ad apostolicum vestri culminis verticem [Col. 1434A] retulimus. Nostrae favendo parti, ut patrem decuit, ad meliora direxistis. Unde, sicut oportet, reverendissimae celsitudini vestrae multiplices gratiarum actiones, et humile exhibemus inclinium, continuis orationum victimis divinam exorantes clementiam ut ad stabilitatem sanctae Ecclesiae suae longaevum et incolume custodiat apostolatum vestrum.

Porro adhuc antiquam nostram super rebellibus Thuringis conquestionem ad notitiam almae sedis vestrae referimus, obnixe rogantes ut armata manu gladio Spiritus sancti, usque ad expurgationem eorum nobis dexteram feratis auxilii. Suggerimus quoque sanctitati vestrae quod synodum super his post Pascha celebrare decrevimus, ad quam de latere vestro legatos mitti postulamus, qui auctoritate [Col. 1434B] vestra et ipsi synodo praesint, et haec quae de Thuringis agimus canonice terminent, et si quae alia corrigenda occurrerint. Quod si fieri nequit, aliis vos occupantibus negotiis, saltem petimus ipsam synodum nostram, quae utique et vestra est, apostolicis sanctitatis vestrae litteris roborari, quae et rebellibus anathema denuntient, et quaecunque inibi canonice gesta, vestra auctoritate confirment.

Quia vero maxima quaeque ecclesiasticae disciplinae negotia ab ipso praesulum vertice debent examinari, cujus ex injuncta omnium ecclesiarum sollicitudine, privilegium est, quod per nos non possumus corrigere, ad patrocinium almitatis vestrae referimus, quod etiam pridem ad vos pervenisse cognovimus de crudelissima et inaudita nece designati [Col. 1434C] Treverensium episcopi, qui Christianis temporibus, nefandissima et sceleratissima Neronianae et Decianae persecutionis cruciamenta expertus, horribili et exsecrabili poenarum genere addictus est morti. Ad cujus monstruosae necis ultionem, testamenti sui recordatus primum assurgat Dominus Jesus Christus, deinde vestrae auctoritatis fortissima et patrocinalis manus. Sacris namque canonum decretis sancitum est ut sicubi episcopus ordinetur, qui vita vel moribus a tanta discrepet dignitate, vel qui ad tantum ascendat apicem subreptione non electione, ei audientiam non negari, et hoc etiam praeter sententiam Romani pontificis non debere fieri. In qua re, si se clerus vel populus cujuslibet civitatis saeculari potentia viderit praegravari, ad sacram vestrae [Col. 1434D] sedis defensionem habeat confugium, cui praecipiente Domino delegatus est primatus omnium Ecclesiarum. Nunc vero, ne dum isti de quo agitur canonica daretur audientia, ne dum vestri examinis exspectaretur sententia, quasi furtiva latrocinantium manu captus et spoliatus, dein gravissima de loco ad locum transportatione afflictus, tandem, ut asserunt, communi illorum consilio morte turpissima mulctatus est.

Qua de re quam graviter unanimitas fratrum sit concussa, quam atrociter audax facinorosorum hominum violentia ad sacri ordinis injuriam sit crecta, [Col. 1435A] vestrae sanctitatis est prudentor perpendere, et hoc nefarium scelus canonice ulciscendo, ne de caetero tale quid praesumatur, posteris exemplum relinquere. Orat ergo sanctitatem vestram socialis fratrum nostrorum concordia, et hoc a vestri culminis patrocinio tota implorat Ecclesia, ut tanti sceleris [Col. 1436A] auctores diligentissime perquiratis, inventos districtissime puniatis. Qui si forte dissimulando latent, gladio Spiritus sancti, velut putrida membra, de corpore Christi abscindatis, et ut omnes, etiam sacerdotes nostri, eos perpetuae maledictionis anathemate feriant, firmissime praecipiatis.




ANNO DOMINI MLXXIV.
HUGO I TRECENSIS EPISCOPUS.




[Col. 1435]
NOTITIA HISTORICA.
(Gallia Christiana, novae editionis tom. VIII.)

Synodo Romae a Nicolao papa anno 1059 mense Aprili habitae astitit Hugo, ubi definita monachorum Vindocinensium adversus Andegavenses S. Albini de cella Credonensi causa, definitionemque significavit Bartholomaeo Turonensi et Eusebio Andegavensi episcopis epistola quam habes Anecdot. t. IV, col. 91, et lecta fuit in synodo Burdegalensi Kal. Aprilis 1068. Sacro Philippi regis die S. Pentecostes anni 1059 astitit Hugo, qui subscripsit diplomati regis ejusdem canonicos regulares in ecclesiam S. Martini a Campis Paris. inducentis anno 1060. Monachis Caziacensibus villam Caroli confirmavit an. 1063. Cum aliis episcopis consensit privilegio Alexandri II in gratiam Rainerii abbatis S. Dionysii pridie Nonas Maii, pontificatus IV. Testis fuit donatae VIII Kal. Febr. 1064 monachis Majoris Monasterii a Theobaldo comite ecclesiae de Juviniaco. Subscripsit an. 1067 diplomati Philippi I regis pro monasterio S. Martini Campensis, et adfuit dedicationi ecclesiae. Adfuit quoque dedicationi ecclesiae S. Quintini Bellovacensis an. 1069. Ecclesiam S. Andreae monasterio Cellensi dedit, quam Philippus rex confirmavit an. 1071; cujus in litteris eodem anno eidem coenobio ecclesiam S. Savinae donantis subscripsit. Subscripsit et eodem anno praecepto Burchardi Corboliensis pro abbatia Corboliensi. Utrum pervenerit ad annum 1075 non liquet.




[Col. 1435]
EPISTOLA HUGONIS EPISCOPI TRECENSIS AD BARTHOLOMAEUM TURONENSEM ARCHIEPISCOPUM. (Anno 1059.) De cella Credonensi in concilio Romano sub Nicolao papa Vindocinensibus monachis asserta.
(MARTEN. Thesaurus Anecdot., tom. IV, col. 91, ex chartario Vindocinensi.)

[Col. 1435B] BARTHOLOMAEO domino ac venerabili Turonensi archiepiscopo, EUSEBIO quoque Andegavensi episcopo, necnon et GAUFREDO comiti Christianissimo, HUGO Augustae Trecorum episcopus, quidquid eis est utilius.

Quod vidimus atque audivimus, quod etiam cum aliis fratribus nostris Nivernensi episcopo Hugone, atque Meldensi episcopo Walterio in Romana synodo determinavimus, hoc viva voce veritatis testificamur. Vidimus namque in sancto Romano concilio quemdam ex fratribus S. Albini Andegavensis, [Col. 1436B] atque audivimus, loquentibus scilicet litteris ecclesiae S. Albini clamorem adversus fratres S. Trinitatis Vindocinensis coenobii, de quadam videlicet ecclesia S. Clementis Credonensi. Sed cum Vindocinensium audiremus econtra privilegium, residente bonae memoriae papa Nicolao, nos totaque Romana synodus partes Vindocinensium justissimas diffinivimus, quod etiam viderunt et audierunt venerabiles nostrae Ecclesiae clerici, archidiaconi Gosbertus et Ansellus, clerici vero Stephanus et Burdinus.




ANNO DOMINI MLXXV.
DEODUINUS LEODIENSIS EPISCOPUS.




[Col. 1437]
NOTITIA HISTORICA IN DEODUINUM.
(Gallia Christiana, nov. edit., tom. III, pag. 868.)

[Col. 1437A] Deoduinus qui et Theoduinus, Dietwinus ac Tietwinus, natione Noricus de Bavaria, consanguineus imperatoris, ait Albericus in Chronico, ex praefecto S. Donatiani Brugensis, aiunt Sammarthani, Wasoni successor datus est ab Henrico III imperatore, ut ait ms. codex Alnensis (qui et consanguineum ejus fuisse asserit), ante Kalendas Augusti anno 1048, ut patet ex ejus diplomate pro Huensi basilica, in quo ejus annus decimus nonus conjungitur cum anno Christi millesimo sexagesimo sexto. Eum Leodiensis Ecclesiae placidum sidus appellant commentarii coenobii S. Laurentii. Belli motibus initia pontificatus ejus turbata sunt: motus in Hollandia ciebat Theodoricus marchio, nec reprimere potuit Caesar. At anno sequenti 1049 Deoduinus ipse cum Ultrajectensi ac [Col. 1437B] Metensi praesulibus, finitimaque nobilitate conjunctis copiis viam glacie aperiente Theodorici ditionem penetravit, et ipsum occurrere ausum vicit, et cecidit, Godefridum suppetias ferentem expugnavit ac fudit. Sic Leodienses auctores, quanquam longe aliter referant Hollandi. Eodem fere tempore Leodium advenit Leo IX qui pacem restituit. Anno 1050, sparso rumore de concilio Parisiensi adversus Henricum Andegavensem episcopum et Berengarium, ab Henrico rege indicto, litteras ad ipsum dedit, quibus a concilii celebratione dehortatur, eo praecipue quod cum episcopus sine apostolica auctoritate damnationis subire sententiam non possit, quidquid contra illos fiet, scandalum in omnium fidelium populo generabit, [Col. 1437C] quia quos videbunt impunitos, et nequaquam a sui gradus honore dejectos, eosdem putabunt ab omni concilio aut vinci non potuisse, aut purgatos esse. Prolatis deinde nonnullis SS. Patrum auctoritatibus, varios eorum errores confutat.

Anno 1053, bellum iterum imperatorem inter et Balduinum Flandriae comitem recruduit. Hic primum impetum fecit in Leodiensium fines; ipse Thudinium, filius cognominis Hoium, capit, incendit, ac penitus evertit. Pietatis ac munificentiae Deoduino occasionem dedit tam funesta calamitas, Huenseque castrum suscepit instaurandum; at in primis Dei Genitricis aedem pro singulari qua ardebat in illam religione, veteri longe ampliorem ac magnificentiorem [Col. 1438A] a fundamentis evexit. Hoc ipso anno, cum Anselmo S. Lamberti canonico, qui nonnullorum Leodiensium praesulum gesta conscripsit, Romam profectus, ibi Theodericum Laubiensem monachum Jerosolymitanum iter aggressum reperit, quanquam Fuldensibus monachis professorem designatum in locum defuncti Adelardi Andaginensis abbatis substituit anno 1055, ut refert Vita Theoderici, Act. Benedict. Saec. VI, parte II, p. 567. An. sequenti allatas ex Gallaecia ab Herimanno consule de Grez et Roberto S. Jacobi Leodic. monacho reliquias jussit debito honore, maximaque pompa in urbem induci, et in monasterio sub S. Apostoli nomine dicato recondi. Ecclesiam B. Mariae Hoiensis, quam tot sumptibus per fecerat una cum episcopo Cameracensi Lietberto dedicavit [Col. 1438B] anno 1066, pontificatus sui anno 19, VIII Kalend. Septembr. Ei deserviendae 15 canonicos, totidem jam antea creatis, adjunxit; ac triduo post civibus libertatem aliaque privilegia concessit dato diplomate quod exhibet Chapeavill. Gest. Leod. pontif., tom. II, p. IV. In charta tamen dotationis, quam refert Miraeus, Notit. eccl. Belg., data dicitur 1066. An. 1071 Richildis Flandriae et Hannoniae comitissa, cum a mariti fratre Flandria armis occupata fuisset, ultionis aestuans desiderio, immensam pecuniae summam a Deoduino postulavit, deditque vicissim Hannoniae comitatum, quem ab eo postea recepit in feodum. Ingens sane decus ac potentia huic Ecclesiae Leodiensi advenere, sed ad solutionem expilati basilicarum [Col. 1438C] thesauri, vasa ipsa sacra ab illis asportata, et aliis nihilo aequioribus modis consignita pecunia emptionem confirmavit imperator Henricus IV, dato praecepto, quod retulit Aegidius, qui jam anno praecedenti, decessorum suorum donationes Ecclesiae Leodiensi factas diplomate ratas habuerat. Ecclesiam S. Evermaro consecravit post patratum ab eo miraculum. Cum sub annum 1074 Theodoricus S. Huberti abbas Romam cum Herimanno Metensi episcopo profectus esset, a Gregorio VII, cui jampridem familiaris erat, perhumaniter exceptus est, et privilegium obtinuit sub gravi interminatione, vetans ne ullus dux, comes, aut quivis alius quidquam de monasterii possessionibus detraheret; id malevolarum consilio [Col. 1439A] graviter tulit Deoduinus, litteras apostolicas rejecit, et abbatem a suo conspectu repulit. Quod cum accepisset Gregorius VII, litteras ei scripsit datas 10 April. anni sequentis, quibus Theodoricum excusat asseritque nihil contra ipsius Ecclesiae honorem fecisse, monet et rogat ut eum tranquille agere permittat. Graviter eum reprehendit quod plura in episcopatu adversus SS. Patrum instituta perpetrarit, videlicet in venditionibus ecclesiasticarum dignitatum et canonicarum praebendarum: asserit ratione justitiae his de causis sententia in ipsum animadvertendum esse, sed parcere se propter senilem aetatem, et quia Herimannus Metensis episcopus eum apud se pluribus excusarat; denique [Col. 1440A] quia in extremis positus videbatur, eum a peccatis absolvit. His litteris commotus episcopus, post multas tergiversationes Theodericum audivit in Hoyensi conventu et absolvit. Non multo post rebus humanis excessit Deoduinus IX Kal. Julias, imo Kal. Julii, inquit ms. cod. Alnensis, anno episcopatus 26, hoc eodem anno 1075, ut refertur in Vita B. Theoderici, Act. Bened., tom. VI, part. II, p. 576; asserunt Aegidius apud Chapeavill., t. II, p. 31, et Chronic. Leodiense apud Labb. Hist. ms., tom. I, p. 337, ut et Albericus in Chronico, quanquam ejus obitum anno praecedenti consignat breve Chronic. Lobiense, apud Marten. Anecdot., t. III, col. 1419. Sepultus est Hoyi in aede, quam Deiparae Virgini consecrarat.




[Col. 1439]
DEODUINI LEODIENSIS AD HENRICUM REGEM CONTRA BRUNONEM ET BERENGARIUM EPISTOLA.
(GALLAND., Veterum Patrum Bibliotheca.)

[Col. 1439B] Gloriosissimo et invictissimo regi Francorum, HENRICO, DURANDUS [DEODUINUS] Leodicensis antistes, temporalis regni gubernationem ita moderari, ut in aeternum cum sanctis ab omnipotente Deo merito debeat coronari.

Fama supremos Galliae fines praetergressa totam Germaniam pervasit, jamque omnium nostrum replevit aures, qualiter Bruno Andegavensis episcopus, item Berengarius Turonensis, antiquas haereses modernis temporibus introducendo, astruant corpus Domini non tam corpus esse quam umbram et figuram corporis Domini; legitima conjugia destruant, et quantum in ipsis est, baptismum parvulorum evertant. Quos ad revincendum ac publice confutandum, eo zelo eoque fervore quo erga sanctam [Col. 1439C] Ecclesiam divina inspiratione plurimum semper ardetis, aiunt vos concilium advocasse, ubi tandem illud totius nobilissimi regni vestri (heu nimis turpe opprobrium!) de medio auferatis, et in aeternum, si fieri potest, ab ipsa omnium memoria deleatis. O pia voluntas, et vere rege dignissima! quae utinam effectum habere posset, ut in tanto sacrilegio convictos (quod certe facillimum est) absque ulla dilatione debita ultio consequeretur! Sed desperamus id fieri posse, cum Bruno existat episcopus: episcopum autem non oportet damnationis subire sententiam praeter apostolicam auctoritatem. Igitur omnes quicunque sumus filii sanctae matris Ecclesiae, in maximo dolore positi sumus. Nam plurimum veremur si illis miserrimis et perditissimis viris audientia [Col. 1440B] sancti concilii (sicut ipsi de poena securi postulant) permittatur, cum de tanta praesumptione revictos puniri minime concedatur, gravissima scandala in omni populo fidelium generari. Certe quos videbunt impunitos, et nequaquam a sui gradus honore dejectos, eosdem putabunt ab omni concilio aut vinci non potuisse, aut justificatos esse; eruntque, ut ita dicam, novissima pejora prioribus. Ergo majestatem vestram omnes exoratam vellemus, ut interim illorum impiam, sacrilegam et nefariam assertionem audire contemneretis, donec, accepta Romanae sedis audientia, damnandi potestatem haberetis. Quanquam hujusmodi homines nequaquam oporteat audiri, neque tam est pro illis concilium advocandum, quam de illorum supplicio exquirendum. [Col. 1440C] Tunc quippe haeretici necessario audiendi fuerunt, quando et hae ipsae et hujusmodi quaestiones, utpote quae nondum ad unguem discussae fuissent, in dubium venire potuerunt, ut per congressum certaminis patesceret utra pars astaret pro defensione veritatis. Quod idem nunc profecto fieri non oportet, quia creberrimis sanctorum Patrum conciliis, tum etiam venerabilium doctorum clarissimis sententiis, ita omnia sunt eliquata, ut ne minimum quid resederit de omni faece dubitationis. Sed nos ex multis, epistolari brevitate cogente, pauca exponemus, et primo ponemus exempla pertinentia ad corpus et sanguinem Domini. Ait itaque beatus Leo papa: Si sacrae mensae communicare debetis, ut nihil prorsus de veritate corporis et sanguinis [Col. 1441A] Christi ambigatis. Item sanctus Cyrillus: Non communem carnem, inquit, accipientes, sed vere vivificationem, et ipsius Verbi propriam factam. Ergo, si propria, quomodo umbra? si propria, quomodo figura? Item beatus Ambrosius: Ne esset, ait, velut quidam horror cruoris, sed maneret tamen gratia Redemptoris, ideo similitudinem accipis, sed verae naturae gratiam, virtutemque consequeris. Item ipse in libro de Sacramentis: Quid hic, ait, quaeris naturae ordinem in Christi corpore, cum praeter naturam sit ipse Dominus Jesus partus ex Virgine? Ante benedictionem alia species nominatur, post consecrationem, corpus efficitur. Item ipse in eodem: Vinum, inquit, et aqua in calicem mittitur, sed fit sanguis consecratione verbi coelestis; pretiosum sanguinem bibis, [Col. 1441B] ut nullus horror cruoris sit, et praemium tamen operetur redemptionis. Et beatus Augustinus dicit ita: In ipsa carne ambulavit, et ipsam carnem nobis manducandam ad salutem dedit. Ergo, si ipsam, non umbram, non figuram, ut Bruno et Berengarius affirmant. Et in alio loco idem ipse exponens qualiter dictum sit de David, efferebatur manibus suis: Quomodo, inquit, intelligatur in ipso David, non invenimus secundum litteram, in Christo autem invenimus: ferebatur enim Christus in manibus suis, quando commendans corpus suum, ait, Hoc est corpus meum; ferebatur enim illud corpus in manibus suis. Corpus suum dicit, non, sicut Bruno et Berengarius, umbram et figuram. Item Basilius: O miraculum! [Col. 1441C] Et Dei in nos benevolentia, ait, qui sursum sedet ad dexteram Patris, sacrificii tamen tempore hominum munibus continetur, traditurque lambere cupientibus eum. Item Eusebius dicit: Vere unica perfecta hostia, [Col. 1442A] fide existimanda non specie, nec exteriore censenda visu, sed interiore affectu. Hilarius quoque idipsum testatur: De veritate, inquit, carnis et sanguinis non est relictus ambigendi locus. Plura praeter haec exempla congerere possemus, nisi vitarem modum excedere. Nunc de Baptismo parvulorum ex libro divi Augustini de verbis Domini pauca ponemus ubi ille sic ait: Parvulus ad verba aliena sanatur, quia ad factum alienum vulneratur. Credis in Jesum Christum? fit interrogatio. Respondetur: Credo: pro non loquente, pro silente, pro flente, et flendo quodammodo ut subveniatur orante, respondetur. Item: Ubi, inquit, ponis parvulos baptizatos? Profecto in numero credentium. Rursus ipse: Inter credentes igitur baptizatos parvulos numerabis, nec [Col. 1442B] judicare ullo modo aliter audebis, si non vis aperte esse haereticus. De legitimo autem conjugio, cum Novi et Veteris Instrumenti multiplici auctoritate confirmetur, cumque non modo Christiani, verum Judaei, imo etiam gentiles, legalium nuptiarum copulis foederentur; unum duntaxat adversus testimonium sufficere potest. Est igitur in constitutione ejusdem concilii capitulum 17: Si quis dixerit vel crediderit conjugia hominum quae secundum legem divinam licet habere, exsecrabilia esse, anathema sit. Quamobrem Brunonem et Berengarium jam anathematizatos arbitramur. Quod si ita est, vere illis audientia concilii deneganda est, et cum vestris cumque nostris episcopis, si vobis ita videtur, cum [Col. 1442C] amico vestro imperatore, cum ipso papa, quae vindicta in illos statuatur, deliberandum. Est enim justum ut quorum manus sint contra omnes, omnium manus etiam contra ipsos excitentur.




[Col. 1441]
EPISTOLA D. EPISCOPI AD I. EPISCOPUM. (Anno 1071). Gratias agit de munere, exponitque ei triumphum S. Remacli de adversariis.
[MARTEN. Ampl. collect. I, 491.]

[Col. 1441D] Domno I. [(1) 1Kb] gratia Dei venerabili episcopo, D. [(2) 1Kb] coepiscopus, fidele servitium cum orationibus.

Sepositis interim, dulcissime mi domine, veteribus iisdemque celeberrimis vestrae in nos munificentiae impendiis, novissima quae palatio non incongrua et futurorum demonstrativa satis exquisite misistis, tanta cum exsultatione amplexati sumus ac veneramur, quanto non tam dona quam, ut ita dicam, [Col. 1442D] mysteria ex ipsa rei veritate per Dei gratiam facta, altiore intellectu profitemur. Misistis enim ursos cum melle, mellisque alumno, pretiosaque contexta, quibus quatuor insignibus et aliud quiddam innuit res gesta. Nam quid per ferocitatem ursinam nullius tam rei quam mellis avidam, nisi gens illa Hemaucensium [(3) 1Kb] , quae semper exasperata est inter fluctus bellorum, signatur? Quid vero per mellis [Col. 1443A] alumnum, nisi regem dixerimus Dominum nostrum? Quam dum sanctae Dei genitricis beatissimaeque ecclesiae martyris [(4) 1Kb] mancipando substernit, quid aliud nisi indomitam rabiem in melleum saporem convertit? ac postmodum pace informata haeredumque successione exclusa, pretiosis quasi involuta contextis requiescere novit secum. Sic sic xenia vestra, dulcis amice, non tam sunt dona, quam signa significata per charitatis affectum, sed potius edita per Spiritum sanctum; ac ne quid vobis de jucunditate nostri conventus subtraham, ea quae gloriose facta sunt apud nos his diebus fideliter aperiam. Post multas corporis beatissimi Remacli [(5) 1Kb] repulsiones, exquisitione bonorum Malmundariensium etiam nunc apud nos retentare fuit consilium, [Col. 1443B] ut quasi quod per se non poterat, pietas divina per cooperatorem suppleret Lambertum. Ventum est ad nos cum admirabili plebis multitudine simul ac devotione, feretrumque jactatum super mensam cum devotione, cum ne sic quidem cor regis, quod in manu Dei est, ad misericordiam devolveretur; sed potius ad iracundiam concitatus, exsiliens de accubitu conclavique receptus secum stomacharetur; qua perturbatione grex antea devolutus, velut ex desperatione [Col. 1444A] labitur in iram, et pro precibus solitis omnem verborum ingerunt contumeliam: Vel nunc, inquiunt, ignavissime senex, luce clarius patet quid valeas, quando in adventu tuo nedum postulata consummet, etiam loco stare indignatur regia potestas. His atque similibus hymnis in eodem loco noctem circumsaeviunt unam, cum mane vix extorqueri posset, ut referretur in ecclesiam, ubi consociatis praesulis utriusque meritis, tanta confestim subsecuta est gratia, ut manus ac pedes contracti solverentur, orbatae mulieris oculi aperirentur, Elecelluti cujusdam pedes distorti relocarentur, in quo nulli dubium fuit Trinitatem sanctam fidelibus suis evidenter adfuisse, ubi per merita sanctorum tres illi sani videbantur astare. Fit inenarrabilis populi [Col. 1444B] commotio, cantat ecclesia, contremiscit aula, rex accurrit anhelus, bona quae abstulerat sanctissimo corpori utrisque repraesentat manibus. Unde, mi frater et domine, cui, Jesum testor, debeo quidquid boni deberi potest homini ab homine, in summo munere rogo, ut meis verbis divinam majestatem adorare velitis super hoc duplici negotio, quod in tempore nostri episcopatus tam mirabiliter operari in nobis dignatus est Dominus.




[Col. 1443]
DEODUINI LEODIENSIS PRIVILEGIUM PRO COLLEGIATA B. MARIAE ECCLESIA HOIENSI. (Anno 1066.) Amplissimam ei facit donationem in ipsius dedicatione, eamque eligit pro sepulturae loco.
(Dom MARTEN., Ampliss. Collect., I, 467.)

[Col. 1443C] In nomine sanctae et individuae Trinitatis. Bona vitae praesentis omnibus qui eam diligunt avare, nullam salutem, sed mortem pariunt sempiternam. Qui autem per eadem bona operibus misericordiae florere studuerint, serunt quidem temporalia centuplo fructu sine fine mansura. Proinde igitur ego Dietwinus Leodiensis gratia Dei episcopus exemplo domni Richarii, Evracri, Notgeri, aliorumque diversorum hujus sedis, qui non solum extrinsecus acquisitis, sed multa etiam sibi et successoribus detrahentes, laborantius inopia congregationibus pie et misericorditer subvenerunt, in salutem et redemptionem animae meae ecclesias in Hoio sanctae Dei Genitricis Mariae [(6) 1Kb] sanctique Domitiani contuli ad usus fratrum haec subter adnotata: [Col. 1444C] ecclesiam de Housle, ecclesiam de Fredeis-villa, capellam de S. Petri-monte, teloneum de Havelange, praedium quod ibidem et terram quam in Heristallio acquisivi, octavam partem allodii in villa Hisemale, praedium quod acquisivi, in loco Ungravi, partem comitis Godefridi, quam habuit in villis Langen, Lettafambre, Engelrode, et in ecclesia quae est in villa Reymest, in villa Taolieres mansos duos, curtem Lustin cum ecclesia et omnibus appenditiis suis, allodium quod habuit Hano in villa Hirgeis, dimidiam ecclesiam de Wenterluche cum omni familia, et tota dote ipsius. Quia vero ipsa domus sanctae Mariae multis impendiis opus habet, ecclesiam de Allecha ad custodiam delegavimus, et ad has necessitates a [Col. 1445A] prebenda fratrum distinximus, itaque distinctam perpetuo manere volumus ab ecclesia Sancti Stephani, usque ad pontem Mosae in atrium dedicamus, in quo nisi domos fratrum et hospitale fieri sub anathemate interdiximus. Ubi etiam, quia locus erat aptus, cursum aquae adjicientes, molendinum fratrum fieri decrevimus. Quoniam vero in eadem ecclesia requiem elegi in saeculum saeculi, eam cum appendicibus, ecclesiis, et omni clero ab omni subjectione archidiaconi, ipso annuente et tota Leodiensi ecclesia, absolvimus, et eorum omnium curam decano ejusdem delegavimus. Decrevimus etiam ut neque familia ad altare pertinens, neque possessio aliqua libere tradita saecularem vel substitutum haberet advocatum, sed [Col. 1445B] legitimus advocatus eis praeesset ad defensionem, non ad exactionem. Haec omnia vero peracta ipso die quo ecclesiam dedicavi, adjuvante Lictberto [(7) 1Kb] [Col. 1446A] Cameracensi episcopo, Gosbertus archidiaconus alta voce recitavit sine contradictione. Ego autem et praedictus episcopus perpetuo anathemate obligavimus quisquis aliquid eorum violare praesumpserit, ut aeternos cruciatus cum diabolo et angelis ejus perferat, nisi de injuria satisfaciat. Visum est autem et advocatum et testes subter annotare archidiaconos; Herimannus praepositus, Godescalcus, Godescalcus, Godescalcus tertius, Boso, Dietwimus. Praeterea Wolbertus decanus, Asculfus cantor, Franco scholasticus. Laici vero comes Adelbertus, comes Heinricus, comes Cono, Walcherus advocatus ecclesiae, Godescalcus de Cennaco, Godefridus et Arnulfus de Florinis, Theodricus de Floreffiae et frater ejus Christinus. Herimannus de [Col. 1446B] Gers, Stephanus de Faule. Facta sunt haec anno episcopatus domni Dietwini XVIII, regis vero Henrici anno XI. Ego Franco scholasticus recognovi.




[Col. 1445]
DEODUINI DIPLOMA Quo in ecclesia, Hoiensi seu Hiensi quindecim canonicos instituit. (Anno 1066.)
(MIRAEUS, Opp. diplom., tom. I, pag. 68.)

[Col. 1445C] [(8) 2Kb] Ego Deoduinus, Dei gratia Leodicensis episcopus, notum esse volo tam praesentibus quam futuris, qualiter post libertatem Hoiensis ecclesiae, quam Maternus beatae memoriae episcopus consecrando primitiavit, adjecerim libertatem etiam villae. Praefatam siquidem ecclesiam a fundamentis ad laquearia, a laquearibus et ultra reaedificavi, quam etiam in auro, argento, gemmis et praediis, pro modulo meo ditavi, et de Agar Saram esse feci.

Praenominata vero villa pro libertate sua ad sumptus [Col. 1445D] ecclesiae necessarios, omnia mobilia sua primo mihi tertiavit; qua libertate ut amplius frueretur, [Col. 1446C] postmodum dimidiavit.

Prima libertas haec est, quod defuncto in pace episcopo, usque ad plenariam alterius institutionem, Burgenses villae, bona fide et bono consilio, castrum Hoiense de reditibus villae conservabunt. Si vero nos, vel aliquis successorum nostrorum praescriptam libertatem, vel aliqua jura eorum (quod absit) infringere tentaverit, concedimus et statuimus ut dux Lotharingiae, et alii tam clerici quam laici subnotati ad conservandam libertatem, et jura eorum [Col. 1446D] (admonitione tamen praemissa) eis efficaciter assistere non omittant.

[Col. 1447A] Die tertio dedicationis Hoiensis ecclesiae, haec omnia supradicta a meipso corroborata sunt et confirmata, sub anathematis vinculo, et a compatre meo et cooperatore Lietberto Cameracensi episcopo, et ab omnibus sacerdotibus inibi astantibus. Et ne in posterum prece vel pretio ista possent immutari, impressione [Col. 1448A] sigilli nostri praedicta voluimus communiri, sub assensu et testimonio tam clericorum quam laicorum.

Acta sunt haec anno Domini 1066 indictione IV, pontificatus nostri anno XVIII, regni vero Henrici XI.




ANNO DOMINI MLXXVI.
SANCTUS LIETBERTUS CAMERACENSIS EPISCOPUS.




[Col. 1447]
NOTITIA HISTORICA IN LIETBERTUM.
(D. LEGLAY, Cameracum Christianum, pag. 24.)

[Col. 1447B] S. Lietbertus, Brabantinus, nepos S. Gerardi episcopi, cui educandus traditus est, ex magistro scholae, archidiacono et praeposito, factus est episcopus Cameracensis an. 1049, ex charta S. Petri Hasnoniensis; quod confirmat instrumentum Corbeiense de comitiis regni ibidem habitis an. 1065, indict. III, epacta XI, regnante Philippo rege an. VI, episcopante Lietberto Cameracensi an. XVII. Si enim annis 1049 decem et septem addantur, habetis 1065; quare vitiosas putamus temporis notas in chartario S. Sepulcri, ubi legimus eum huic monasterio concessisse altaria de Bullari et de Brugeletis an. 1070, sui episcopatus 24. Attamen tardius ordinatus est; nam ex ejus Vitae scriptore, habemus hujus episcopi consecrationem Remis esse factam in eodem conventu, [Col. 1447C] in quo celebratae sunt nuptiae Henrici Francorum regis cum Anna, quas factas fuisse an. 1051 nemo nescit.

Ejus in monasteria studium patuit erga Santandreanum a suo decessore in castro S. Mariae condi coeptum, quod perficere sollicitus fuit fere statim post onus pastorale susceptum. Coenobium S. Sepulcri in ipsa urbe Cameracensi an. 1064 fundavit, ex peregrinatione sacra reversus [(1) 1Kb] .

Eodem anno dedit privilegium pro monasterio Eihamensi, territorii Bracbatensis, quod cum prius floruisset, tunc ob bellorum calamitates jacebat; sed Balduinus comes, et religiosa ejus conjux Adela [Col. 1447D] monasterium ibi aedificarunt, quod Vedastino tanquam [Col. 1448B] matri ecclesiae subditum erat, petieruntque a Lietberto episcopo ut amplo privilegio novum donaret coenobium. Huic privilegio subscripserunt Gerardus praepositus et archidiaconus, quinque alii archidiaconi, Erchembaldus abbas Atrebatensis, Alardus Laubacensis, Guirdricus de S. Ghisleno, Albertus Maricolensis. Walbertus fuit primus Eihamensis abbas.

An. 1066, amotis canonicis saecularibus, regulares substituit in Cameracensi S. Autberti coenobio, uti probant ejusdem litterae, quas recitat Miraeus, tum cap. 36, tom. I, diplom. Belgic., tum. cap. 96 notitiae eccles. Belg. Eosdem regulares admisit in abbatiam Montis S. Eligii, anno 1070, petente Eustachio Boloniae comite.

[Col. 1448C] Collegio canonicorum Lensensium multa concessit privilegia, de quibus Miraeus, cap. 38 et 39, diplom. Belg. Bruxellensem ecclesiam in qua Lambertus comes canonicos posuerat libertate donavit anno episcopatus 23, qui respondet an. 1072, vel 1073. Plura de similibus pietatis operibus erga monasteria referre supersedeo. Adfuit coronationi Philippi regis factae Remis an. 1059, die Pentecostes, coram Henrico patre. Obiit S. Lietbertus an. 1076, IV Kal. Octobris [(2) 1Kb] , ex ipsius Historia seu Vita quae habetur tomo IX Spicilegii, cujus auctor fuit Rodulfus monachus, deinde abbas S. Trudonis, ut autumat [Col. 1448D] Mabill. tom. II Analect. p. 534 [(3) 1Kb] . Obiit vero [Col. 1449A] Rodulfus anno 1138. De his consulendi hagiographi, maxime socii Bollandiani. Depositus est in monasterio S. Sepulcri ab ipso condito, ubi quotannis habet in die obitus vigilias solemnes mortuorum, [Col. 1450A] inquit Raissius in Belgica Christ., p. III. Huic episcopo Ursio abbas Altismotensis nuncupavit historiam de S. Marcello, quae legitur apud Bollandum ad diem 16 Januarii.




[Col. 1449]
VITA SANCTI LIETBERTI CAMERACENSIS EPISCOPI, AUCTORE RODULPHO ABBATE S. TRUDONIS.
(Apud ACHERIUM, Spicilegii tom. IX, pag. 675.)



CAPUT PRIMUM. De Ottone et Henrico imperatoribus.
[Col. 1449B]

Romani principatus imperiale solium brachio militari sustentabat Otto Junior, regumque veterum potentiam relegens, mobilitate juvenilis animi conabatur omnium fieri potentior. Ut autem meditata compleret, admittebat consiliis imperialibus commercatricem Romanorum barbariem [f. avaritiam], donis et beneficiis saturare gestiens eorum ingluviem: sed palatinis canibus, ut assolet, accedebat ex frequenti assiduitate contumax insolentia, et ex nimia familiaritate contemptus. Adeo efferbuit factionum insania, ut pelleretur ab urbe imperator non sine morte suorum. Dum cogit ad vindicandas injurias militum castra, dum stipat imperiales turmas, [Col. 1449C] defungitur; atque cum luctu et moerore suorum honore regio in ecclesia Aquisgrani sepelitur.

Eo de medio facto Henricus Baioariorum ducis Henrici filius (4) nutu et providentia Dei ex consilio Lothariensium purpura vestitus regia, armis insignitur imperialibus; qui quam prudenter, quam fortiter, quam pacifice, quam catholice suum rexit imperium, monstrat nominis ipsius intitulatio, per quam non modo Augustus et Imperator, sed insuper Orthodoxus atque Pacificus attitulatur. Sedatis sine sanguine hostibus, sibi suoque potens vixit imperio, plus paci et pietati studens quam militiae, plus catholicae et apostolicae religioni serviens quam furori Martio.



CAPUT II. De Gerardo episcopo Cameracensi.
[Col. 1449D]

Inter haec Erluino Cameracensium pontifice defuncto, ipse dominus imperator suorum usus non segni consilio, Gerardo suo capellano, Lothariensium atque Karlensium parentibus edito non infimis, assensum praebuit super electione de eo facta Cameracensis episcopi. Qui factus pontifex quam sancte vixerit, quam canonice Ecclesiam sibi commissam rexerit, testes sacrae religionis homines, nostris adhuc temporibus superstites, testes instauratio et [Col. 1450B] restauratio domorum sanctae matris Ecclesiae, index est Florinarum nobile coenobium, in honore Dei et memoria beati Joannis et indicis Christi, sumptibus ejus constructum, paternisque haereditatibus adhaereditatum: monstrat Cameracensis sedes ope studioque ipsius nobiliter decorata; necnon in capite sedis ejusdem pontificaliter exaltata; testatur Atrebatensis ecclesia, per eumdem pontificem melius pulchriusque quam fuerat restaurata post conflagrationem coelestis incendii. Cujus rei ordinem caeterorumque bene gestorum scire volentes, ad ejus Vitae textum dirigimus: nos in sumpto fasce desudabimus.



CAPUT III. De ortu domni Lietberti, et de profectu ejus in studio litterarum.
[Col. 1450C]

Tripudiabat Christianus orbis pacifici regis sustentatus brachio; gaudebat mater Ecclesia sanctorum concordi justitia, de virtute in virtutem gradientibus cunctis: sub evidenti coelestis Sponsi cantico: Quam pulchri sunt gressus tui in calceamentis, filia principis! (Cant. VII, 1.) In hoc ergo pacis tranquillitatisque solstitio, bene sibi consentientibus regno cum sacerdotio, praeclari decoris jubar effulsit in Brachatensi (vulgo Brakele) provincia, nobilis infans nobili ortus prosapia consueto more Christianitatis traditur ecclesiasticis sanctionibus, postque sanctum baptisma chrismatis unguine delibutus, divino praesagio nomen accepit Lietbertus, et merito, [Col. 1450D] quippe qui liberaturus erat plebem sibi committendam de hostis rabidi versutis hiatibus tantum reipublicae studuit libertati, ut suis imaginibus Lietbertus publica tranquillitas ascribatur.

Ablactato puero, nullum fit discidium, pari consensu parentis utriusque elementis imprimitur litterarum; et quanquam generi repugnaret nobilitas, militemque magis quam clericum quaereret maternarum paternarumque multiformis possessionum haereditas, forti supervenit fortior, qui potis est vasa fortis diripere; suoque corpori sanctissimo coadunare [Col. 1451A] discit, auditque puer docibilis, et docilem puerum vicinia cuncta reclamantes audiunt parentes et propinqui, et congratulantur ei. Ita rumore secundo insinuatur praenominato Gerardo praesuli, carnis genere sibi propinquo: mox ad audita requisitus puer transfertur educandus in aula pontificali, daturus tritici mensuram suo in tempore familiae domini sui. Traditur paedagogis sub scholari magisterio, servaturus pastorali cura greges tonsarum quae ascenderunt de lavacro. Ducitur sitibundo pectore currens ad fontem philosophiae, et saporis tripertiti septem rivos ebibens, modo studet logicae, nunc insudat physicae, sic intendens vacat ethicae: mirantibus magistris penetrat labyrinthos Scripturarum, et conferens cum collegis dissoluta colligat, et complicata [Col. 1451B] disserat. Fit magister ex discipulo, et qui docendus venerat, docet doctore judicio; a magistris recitatur pontifici de adolescentis industria, de moribus, de scientia, de religione munda.



CAPUT IV. Ubi scientiae merito archischolus efficitur.

Domni episcopi jussu omniumque suorum fidelium assensu praeficitur cunctis scholaribus prudenti dispensatione, ut in hoc probaretur utrum perseveraret in devotis moribus. Suscepit magisterii scholaris dominatum; sed ne solliciti laboris studiosum pondus abjicere videretur, contra spem quorumdam columbinis oculis gaudet ex munere. Ingreditur imperialis magistri bene pudorata gravitas scholarum palatia, cujus ad aspectum pallentibus [Col. 1451C] labiis cunctorum suspiciunt obtutus: exspectant intenti quid velit, quid innuat, quid vel cui subeat; fervet studium, praecipit quisque sibi locum: ingeruntur multiplices diversarum lectionum quaestiones, omnibus ad omnia prudentissimus doctor responsa parat; quippe scientia cujus erat crater tornatilis nunquam indigens poculis, ita multiplicem sensum peritissimi cordis temperans affabiliter, quos erudiendos susceperat, inservit diligenter; diligenter, inquam, introducendus in cubiculum Regis dormiebat »tanquam potens crapulatus a vino« (Psal. LXXVI, 65), »inter medios cleros pennae columbae deargentatae, cujus dorsi posteriora in viriditate auri« (Psal. LXVII, 14), scilicet inter mysteria [Col. 1451D] utriusque Testamenti, servante enim gentilium litterarum disciplina rutilantis eloquii praeclarum leporem, retinebat intra sacrum cordis docti armarium divinarum Scripturarum testimonio doctrinae coelestis aureum nitorem. Felix et prudens scientia quae tunc assuescebat in scholarium studiis, quae post declamatura erat in populis; quodque dicatur planius, post peractum studii scholaris magisterium commutatus est in honore regio, sublimatus ad summi sacerdotii coeleste ministerium, intercurrentium nuntiorum relatione jucunda replicatur pontifici quid noster archischulus agat, qualiter se habeat: praedicatur indicibilis scientia, praedicabilis doctrina, sollicitudo non pigra, religio munda et immaculata. Miratur pontifex et exsultat, Deique [Col. 1452A] collaudans munificentiam, votis supplicibus auditis meliora precatur.



CAPUT V. Ubi procurator domus episcopi constituitur.

Sed quoniam tanti senis aetas in dies ad decrepitum vergebat, praecavens quod assolet in ea aetate, scilicet minus provide sua disponere, deliberat prudenti consilio illum de cujus gloriabatur praeconio suis domesticis praeficere. Deliberata complentur; scholis abstrahitur, et inter palatinos proceres pontificalis domus procurator exaltatur. Felix regia [id est, palatium episcopi] tanto sustentanda procuratore! sed felicior familia tam prudenti gubernanda provisore. Doctor puerorum fit consul populorum. Quique concutiebat crepantes ferulas inter carmina [Col. 1452B] poetarum, discernit [f., discit] super civiles multiplicium causarum querimonias judicare . . . . . legum ordinaria jura. Benedictio perituri super eum veniebat, et cor viduae consolatur; et conterebat molas iniqui, et dentibus ejus rapiebat praedam: quodque magis stupeas, ab omni munere manus excutiebat.



CAPUT VI. Ubi cum praepositura honor ei archidiaconatus tribuitur.

Tertiam jam aetatem hominum vivebat, nec erat ei verendum ne vera praedicans videretur insolens aut loquax, ex cujus ore dulcior melle fluebat oratio. Ad praeclaram enim magnitudinem animi doctrina uberior accesserat, et illud omnino canorum in voce splendescebat. Liberalis procuratoris tam liberalem [Col. 1452C] libertatem percipiens sancta mater Ecclesia, filium quem sibi nutrierat substractum suspirat, vineisque forensibus custodem positum conquesta, ut etiam suam vineam custodiat, ordinari sibi archidiaconum deposcit quo carebat. Senio gravescente defessus jam dudum pontifex veretur invidiam, profusisque lacrymis super hac re coelestis oraculi recurrit ad arcam: tandem apparente nube divini consilii suscipit responsum, non absurde sanctam Ecclesiam suum reposcere filium. Fit discidium praedicabile, fit divortium memorabile; aulici potentia militari suum retentant praepositum, clerus et populus jure catholico sibi viriliter extorquent archidiaconum. Diuque pensatis viri virtutibus, accepto consilio, Dei nutu judicatur dignus sublimari non solum [Col. 1452D] praepositurae dominio, sed insuper insigniri archidiaconatus officio. Et quia eum divina clementia et sapientia et virtutibus exaltaverat, commodum duxit episcopus eum magnificare, conferens archidiaconatum cum ministerio praepositurae.



CAPUT VII. Quam sancte et religiose in his officiis se habuerit.

Acceptis honoribus ita utebatur ut perfruendis majoribus dignior judicaretur. Recipit mater Ecclesia non prodigum filium, porcorum siliquas esurientem, sed Simonem [id est, Petrum apostolum] nostrum columbae septemplicis filium, post esum serpentum reptiliumque Caesaream introeuntem (Act. XI, 6); Corneliique domum, scilicet sanctam Ecclesiam, [Col. 1453A] verbi Dei pabulo satiantem. Videres in uno homine Mariam et Martham, nunc circa frequens ministerium satagentem, nunc ad pedes Jesu cum lacrymis et attentis orationibus cor pectusque tundendo suppliciter procumbentem; modo cum Jacob in agro contrariis aeris tempestatibus afficiebatur, modo rediens domum lactis coagulos mellisque favos pueris partiebatur; nunc in navi residens diversarum tempestatum marinis fluctibus premebatur; nunc introductus in cellam vinariam, per dilectionem Dei extendens se in amorem proximi, sanctae charitatis exercebat fructus. En noster Salomon, veri David filius, templum Domini sapienter administrat, in cujus structura nec securis nec malleus sonat. En verus Moyses sacris undis servatur, et in [Col. 1453B] domum Pharaonis constitutus, gladio spiritus, quod est verbum Dei . . . . . transit de porta in portam, ut destruat, evellat, et aedificet, et plantet. Temporum labente curriculo Gerardo pontifici vergentibus annis ad occasum quarta supererat senectuti causa, quae maxime angere atque sollicitam habere eam aetatem videtur, appropinquatio scilicet mortis, quae certe a senectute non potest longe abesse; sed Lietbertus levita magnificus, curiae pontificalis provisor sollicitus, quem honoribus exaltaverat, in omnibus eum sapienter juvabat.



CAPUT VIII. De Waltero Cameracensi castellano, et Joanne Atrebatensi advocato.

Erat tunc temporis Walterus Cameracensis castellanus, [Col. 1453C] qui ob nimiam sui fastus superbiam, suaeque potentiae indicibilem insolentiam ab inimicis suis interfectus interiit; unicumque filium cum uxore sua superstites reliquit; quae quidem uxor, Ermentrudis nomine, ab insania mariti sui non cessabat, sed pejora quaeque [f., quoque] operans mariti malitias superexcellebat: et quia ut desiderabat, id per se adimplere non potuit, filius enim ejus puer erat, tyrannum quemdam nomine Joannem, advocatum Atrebatensem, in conjugium sibi copulavit, suumque et filii sui tutorem esse constituit. Filius autem ille mox mortem obiit, secundum quod scriptum est: Cognatio impiorum peribit (Prov. X, 28). Joannes autem satagebant quocunque poterat post mortem privigni castellaturam sibi transducere; quod lex [Col. 1453D] nulla permittebat: obstabat insuper rector sapientissimus, cui subrepere nullus poterat dolus. Unde confictis causis Joannes inimicitias ei insimulabat, quin etiam ei mortem collaturum plerisque revelabat; sed quoniam justus in Deo confidit, parvi pendebat signifer matris Ecclesiae consilia malignitatis, implere studens opere quem gestabat nomine tropaeum libertatis.



CAPUT IX. Quam strenue et prudenter Lietbertus Novum Castellum custodierit.

Interea praesul infirmabatur, et cum aetatis decrepitae molestia febris acutae valetudine angebatur, ita ut a domo sua nisi alterius manibus asportatus exire [Col. 1454A] nequiret, neque disponere quid quod sibi vel reipublicae utile foret. Libertas autem patriae Lietbertus cum eo assiduus esse non poterat, quoniam apud Novum Castellum ejus custodiae deputatum manebat. Ibi miles Christi totius provinciae propter incursantium latronum rapinas, opportunas vicinias tutabatur, de cujus defensionis auxilio tam sui quam externi, tam vicini quam longinqui gloriabantur. Si quomodo quilibet hostis incursans ipsius provinciae fines positos intrasset, auditis viri virtutibus et nomine, statim retrogradus tanquam viator viso serpente refugit, necnon intra securas latebras accelerando sese recipit. Pacis erat subsidium, salus provinciae, pes claudo, lumen caecis, defensio pauperum, spes viduarum, protectio pupillorum, timor hostis [Col. 1454B] et arma suorum. Nec enim incursione, nec eminus hostis aut cominus gladiis utebatur, sed ratione, consilio et scientia. Et quamvis ad cunctorum nutum penderet et arbitrium, praeferebat tamen omnibus domni pontificis imperium, quem saepius revisebat, necnon amaritudinem dolorum et infirmitatum, conturbationesque causarum consolationum suarum mellitis refocillationibus dulcorabat: ut enim adolescentibus bona indole praeditis sapientes senes delectantur, leniorque est eorum senectus qui a juventute coluntur et diliguntur, sic adolescentes senum praeceptis gaudent, quibus ad virtutum studia ducuntur.



CAPUT X. De morte Gerardi et electione Lietberti archidiaconi.
[Col. 1454C]

Superveniente suae vocationis tempore praesul Gerardus defungitur; Joannes tamen remanet in civitate castellatura indonatus. Porro, sepulto pontifice, cum reverentia qua decebat et honore, convenit in unum Cameracensis Ecclesia pari consensu electura domnum Lietbertum provehi ad pontificatus honorem. Hunc itaque clerus et populus totis nisibus expetunt pastorem, quem pium senserant contra hostes protectorem; sciunt eum rapacibus non cedere lupis, quem Gerardi et Joannis caeterorumque tyrannorum non cessisse noverant armis. Igitur pari consensu, simili consilio, consona voce ordinari sibi deposcunt episcopum, quem plenum pietate et misericordia hactenus habuerant archidiaconum: justum [Col. 1454D] quippe fuerat ut ubi devote militaverat, ibidem promotionis culmen obtineret; sed eo contradicente, simul humanae fragilitatis multimoda discrimina sapienter opponente, capitur, trahitur, pontificali throno sublimis exaltatur. Victus liberalis archidiaconus modo precibus, modo ratione, non sine lacrymis cessit precantum votis; fit gaudium celebre pariter consonantibus signis, divini respectus misericordiam laudantibus cunctis. Neque parvipendebant sese adeptos quod petierant: merito quippe gratulabantur, qui per Deum boni pastoris electione gratulabantur. Non enim viri virtutes et justitiam populi noverant fama, sed dicto crebrius in suis necessitatibus senserant experientia. Cum laudibus [Col. 1455A] hymnisonis ad aulam ducitur pontificum, protensisque manibus omnes ei spondent fidelitatem.



CAPUT XI. Electus cum aliis personis Caesarem adiit.

Post haec Henricum regem adeunt novus electus, scilicet domnus Lietbertus praepositus et archidiaconus, aliique archidiaconi, cum casatis Cameracensis Ecclesiae, nuntiantes destructionis suae casum flebilem, et episcopi sui depositionem: illis quippe diebus apud Agrippinensem Coloniam excubans super observationis Quadragesimae diem Resurrectionis Dominicae praestolabatur Dominicum, consulturus ibidem nobile suorum palatinorum consilium; audiens obitum tanti viri, pie ei eo quod omnibus amabilis erat condoluit, coepitque quaerere [Col. 1455B] diligenter quis in loco ejus stabiliri potuisset. Sed quoniam veneranda dies superveniebat ea quae Parasceves denominativum accepit, suorum sententiam procerum super hac re dominus imperator consulere distulit: cui quidem in hac re sollicito suggestum est a Cameracensibus, quod Lietbertus, ejusdem Cameracenae civitatis praepositus, qui suus jamdudum capellanus erat, quem fidelissimum sibi et civitati illi saepe necessarium probaverat, ad negendam Cameracensem Ecclesiam electus esset ab omnibus: idipsum tamen ne Dominicae passionis sacramenta Christianaeque religionis ob suorum recordationem praeceptorum Dominicorumque venerationem supplicum votiva silentia intercidere videretur, [Col. 1455C] interim siluit, donec sacrosanctae Resurrectionis illucesceret dies. O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus! (Rom. XI, 33.) O praeclara divinae dispensationis scientia! o venerandam catholicae fidei gratiam! o quam gaudiosum, quam conveniens est ut eodem die regali necnon imperiali liberalitate levita magnificus Lietbertus obtineret pontificalis electionis regalem praerogativam, quo Rex regum Christus victor rediens ab inferis, triumphato diabolo, suum liberavit plasma! o praesagium prudens! o diem celebrem, in quo Liberator animarum et Salvator universorum Lietberto levitae liberalem pontificatus largitus est provectum! Jam sanctum mane fenestras intrabat,

[Col. 1455D] Noctifugasque suo radios spargebat in orbe,
Propellens tenebras Hecates Phoebeia lampas,

Cum rex sopore depulso cubicularios vocat, sibique imperialem sessionem parari mandat. Convocatis itaque Cameracensis Ecclesiae legatis, suae voluntatis sententiam rex eis aperuit, Lietbertum scilicet praepositum se simul cum eis eligere Cameracensis Ecclesiae episcopum. Audito viri nomine subrectis in coelum luminibus, omnes Deum regemque laudaverunt, regiaeque voluntati laetantes assensi sunt.



CAPUT XII. De Guone ejus adversario.
[Col. 1456A]

Huic imperiali consilio cunctis assentientibus, submurmurando coepit obsistere unus legatorum, scilicet archidiaconus Guo, qui sicut aversus vocabulo, sic discors et judicio. Hoc tamen probatum est eum fecisse duabus ex causis, factione Joannis praenominati, vel quod huic aspirabat honori; sed quia probata virtus corripit insipientes, mox a domino requisitus imperatore, palam confessus est majoris et sublimioris honoris dignissimum, quem huic submurmurabat non aptum. Nam dum palam privatimque sciscitaretur quid in viro Dei contradictionis et calumniae nosset, respondit, sub sacramento veritatis et fidei, neque nosse neque novisse quod ei [Col. 1456B] officere posset: insuper protestatur diaconum sine reprehensione, judicem ornatum moribus, bene catholicum, domui Dei provisorem sapientissimum; confirmabat totum sine macula, quem Deus perfuderat gratia, astruebat magnopere viri virtutes egregias, animi constantiam, sollicitudinem non pigram, jejuniorum vigiliarumque assiduitatem, orationum lacrymarumque devotionem. Ad hoc dominus imperator substitit paululum, regalesque vultus componens, sic demum ora resolvit:

Plurima sanctorum relegentes gesta virorum,
Scimus Martinum virtutis culmine dignum
Tunc et laudatum, dum credit eum reprobatum
Praesul defensor, non sanus ad omnia censor
Consimilis facti, similis sententia pacti,
[Col. 1456C] Lex eadem fraudis, si non par gloria laudis.
Unde per has notas quas praesens contulit aetas
Culmine pontifico, testante quod est inimico,
Ni defraudetur, me judice dignus habetur.

It coelo clamor Dei cuncta gubernantis laudantium gloriam, dominique regis confirmantium sententiam.



CAPUT XIII. Ubi electio Domni Lietberti ab Augusto et cunctis principibus confirmatur.

Electus est in die sancto Paschae domnus noster Lietbertus ab imperatore cunctisque palatinis principibus, atque laudatus et testificatus a suis omnibus. Videres omne palatium gaudio et exsultatione repletum, ipsum etiam imperatorem incipientem Te Deum laudamus, prosequentibus cunctis ad ecclesiam [Col. 1456D] cum hujus hymni jubilatione: solemnizabat mater Ecclesia coronata episcopi resurrectione et victoria [f., Christi resurrectionem et victoriam], plaudebat domni Lietberti celebri electione, praesertim ad praerogativam electionis imperatoris. Actum est Agrippinae in palatio imperiali, confirmatum in ecclesia S. Petri principis apostolorum et coelestis clavigeri, ita annuente Guone cum caeteris omnibus, donavit civitatem Cameracensem cum suis appendiciis omnibus domno Lietberto imperator Romanorum Henricus IV [(4-5) 1Kb] . Sic accepta missione, et [Col. 1457A] omnibus competentibus adimpletis, properabat ad suam civitatem reverti.



CAPUT XIV. Ubi Joannes ecclesiam S. Mariae et aulam episcopi invadit, et extra portas urbis cum claudit.

Fama praecurrente, nuntiatur Joanni quod factum fuerat; qua de causa nimium perterritus diuque reputat quid facto opus sit; postea suis in unum coactis animi sui secretum revelat, affirmans domno Lietberto nullum civitatis introitum praebere, nisi sibi castellaturam quam ambiebat prius voluerit dare. Tali consilio matrem ecclesiam dominae nostrae sanctae Mariae violenter invasit, et ejectis clericis thesauros ecclesiae et quodcunque intro reperit, suae ditioni mancipavit, militesque suos [Col. 1457B] armatos inibi posuit; aulam pontificalem superbus intravit, uxorem suam in cameram pontificis introducens, stratumque suum in lecto pontificis fecit parari, sibique et satellitibus suis de sumptibus episcopi praecepit ministrari. Cum haec agerentur, novus civitati appropinquat domnus, cui Joannes cum parato occurrens exercitu portas clausit, et longe repulit ab introitu. Itaque divertens ad Novum Castellum cum honore et laetitia recipitur a suis, ibique aliquandiu manet.



CAPUT XV. Ubi comes Flandriae electum episcopum a Castello usque ad urbem secum deducit.

Rediens comes Flandriarum Balduinus a rege [Col. 1457C] Francorum eum ibi invenit, et de dominio ejus laetus effectus usque ad civitatem Cameracensem secum deduxit. Appropinquantibus eis, nuntiatur Joanni, qui mox fuga lapsus liberum introitum concessit domino venienti. Exhilaratus gaudet princeps patriae mox sacrandus episcopus, tum pro adepta gratia imperatoris, tum de rabidi Joannis superata superbia, civitatem Cameracum omnimodis exaltare satagebat. Cives itaque qui diutinae seditionis oppressione paupertati redacti fuerant, pacis dulcedine vivificati, quasi de barathro mortis resurgebant, sollicitudine quidem et studio principis novi in civitate Cameracensi, et circumquaque in omnibus appendiciis misericordia et veritas sibi obviabant, et pacis oscula libabant; aperta et reserata [Col. 1457D] sunt omnia, nec fur inventus, nec praedo, neque quilibet injurians, qui damna inferat alicui. Clerici in ecclesiis opulentia referti laudes Deo referebant. Laici cum omni pace victualia sua conquaerebant. Beatum dixerunt populum cui haec sunt (Psal. CXLIII, 18), imo beatiorem domnum, per quem tanta pacis subsidia pullularunt. Sic rerum gubernatore Deo Domini ac patroni nostri principatus primordia disponente, subsidio pacis et religionis exhilarata gaudebat plebs civilis atque suburbana.



CAPUT XVI. Ubi a metropolitano et comprovincialibus episcopis ejus electio approbatur.

Remensi metropoli praesidebat Guido antistes (Guy de Chastillon), vir sane conspicuus, interque [Col. 1458A] suos compatriotas per omnia clarus; cui quoniam sui juris id erat, de praenominata per idoneas personas electione suggeritur, suaeque corroborationis auctoritas suppliciter imploratur; episcoporum comprovincialium subjungitur epistolaris assensus, electique pontificis dies consecrationis requiritur ab omnibus. Audita Remensis metropolitanus tam religiosa tamque celebri electione, consideratisque viri virtutibus, Dei munificentiam laudat et ipse. Deinde constituto die locoque dirigitur epistola quae paterne commoneat Lietbertum levitam non tantummodo probatum ascendere gradum, quin potius regiminis praesulatum. Parantur comites et impensae, suscipitur labor itineris, ne vel Dei vel metropolitani videatur jussionibus contraire; peragunt [Col. 1458B] augustam legationem, mansionemque primae noctis metantur apud Laudunum. Suscipit levitam laetabunda Laudunus, et jure fovebat hospitii, moxque praecessura cum hymnis et laudibus, cultu et religione canonica repatrianti pontifici.


Titoni croceum linquens Aurora cubile,
Noctem pellebat, lucem radiosque ferebat.

Dum comitibus experrectis matutinum iter arripitur, Remensemque civitatem versus dirigitur, quo postquam ventum est, dominoque metropolitano innuitur adesse cum suis Cameracensem archidiaconum, admittuntur quantocius, inclinatur ad genua, ad oscula erigitur, cunctis invicem resalutatis, causae dicuntur adventus, quae mox auctoritate metropolitana [Col. 1458C] corroborantur, caeteris idem prosequentibus. Sed quia non poterat tanta negotia subire solus, agitur inter eos quis archidiaconum provehat ad honorem.



CAPUT XVII. Ubi ab episcopo Catalaunensi probatur ordinatus.

Apud Catalaunum familiae episcopii dispensabat pabulum vitae praesul Rogerus, vir vitae venerabilis et morum dote magnificus. Huic transmittitur provehendus ad presbyterii culmen atque docendus offerre sacrosancti corporis et sanguinis Christi vivificum libamen. Die constituto levita provehendus procedit ad ecclesiam sancti protomartyris et levitae Stephani pignoribus ac nomine sacram. Ingressus [Col. 1458D] omni supplex corpore Deum toto mentis orat affectu, quatenus Deo digne promoveatur sancti martyris meritis et interventu; procedit et antistes pontificalibus infulis redimitus, sanctorum comitibus ordinum decenter introductus, more canonico factis scrutiniis, ordinandorum personae praesentantur et nomina, inter quos et prae quibus domnus Liebertus levita; suis locis et competentiis consecrantur caeteri, donec ventum est ad ordinem presbyterii. Cumque ad manus impositionem pontificalis inter ordinandum diceretur novo presbytero: Accipe Spiritum sanctum; quorum remiseris peccata, remittuntur eis (Joan. XX, 22), infremuit, habitumque mentis vultus significatione monstravit; liberalis ejus facies puritate mentis incanduit, oculi [Col. 1459A] familiaribus lacrymis profluentes insignia sacerdotalium vestimentorum quibus vestitus erat sancto rore perfundunt.



CAPUT XVIII. Ubi episcopus consecratur, et tale prognosticon reperitur: Hic est Filius meus, in quo, etc.

Functus officio presbyterii, quo noverat iter relegit, repetensque dominum archiepiscopum, praestolatur postero die summi sacerdotii pontificatum, vigilias et jejunium protelat novus presbyter in crastinum.


Postera jam tenebris surgens Aurora fugatis
Illustrabat eum quem Phoebus circuit orbem.

Cum dominus metropolitanus matutinalium hymnorum decursa melodia fieri consessum mandat, [Col. 1459B] episcopisque dioeceseos accitis de consecratione Cameracensis episcopi tractat. Cunctis idipsum sentientibus itur ad ecclesiam, citantur aeditui, exponuntur utensilia, signis consonantibus fit frequens conventus: infulis redimitus procedit metropolita, consequuntur pontifices, populorum stipante caterva. Dum ventum est ad id divini officii ut ab incentore diceretur: Accedite ad eum et illuminamini (Psal. XXXIII, 6), signo dato, sacrandus introducitur episcopus, sistitur Deo, praesentatur pontifici, recitatur electio, et testificatur a cunctis; fit concursus populorum, fit strepitus gaudiorum, omnes in coelum protendentes manus precabantur: erat enim pia commistae multitudinis et sacrandi sacerdotis in oratione positi exspectatio; et hi quidem omnes [Col. 1459C] ut haec consecratio confirmaretur invocabant Dominum: metropolita vero toto mentis affectu proferebat orationes precum. Huic consecrationi palam contestatur gratia. Nam dum sanctorum codex aperitur Evangeliorum, expetitum est quod ait: Hic est Filius meus in quo mihi complacui (Matth. XVII, 5), delibutus oleo laetitiae et exsultationis, infulatusque pontificalibus indumentis, donatus insuper episcopio Cameracensi. Benedictione completa, novus episcopus intrat celebrare sacrosancta missarum solemnia.



CAPUT XIX. Quod in eodem conventu regis Francorum uxor desponsata et coronata fuit.

Regnum Francorum rex regebat Henricus, vir [Col. 1459D] armis strenuus, et regno quod tenebat dignus, qui juvenili florens aetate nullius adhuc copulae subierat connubium; sed Rusciorum gentis regis filiam Francorum nobilitas ei parabat. Audiens Cameracensis episcopi consecrationem futuram, quoniam videre virum diu peroptaverat, interfuit, acturus quoque sui negotii causam, petiit ut sponsa quae sibi parabatur in eodem conventu benediceretur, regalique consecratione pariter insigniretur. Huic regiae consecrationi dominus noster Lietbertus episcopus interfuit et praefuit.



CAPUT XX. Comparatio sponsae regi Francorum conjunctae et Ecclesiae praesuli Lietberto commissae.

Regi Francorum conjungitur carnalis sponsa, [Col. 1460A] domno Lietberto Cameracensium pontifici, regio et sacerdotali cubiculario, sancta committitur Ecclesia. Sed haec copula quanto sanctior, tanto melior: illa sobolem generat carnalem, ista adoptionis procreat sanctam progeniem; illa corruptionis, ista virginitatis. Sic enim ait Apostolus: Despondi vos uni viro virginem castam exhibere Christo (II Cor XI, 12). Illa in dolore parit filios, ista cantans ex aqua et Spiritu sancto renasci facit. Regi Francorum ducitur filia regis terreni, domino nostro Lietberto praesuli committitur sponsa Regis regum, Christi.



CAPUT XXI. Ubi Laudunum veniens cum honore suscipitur.

Omnibus peractis, et sua benedictione et regia consecratione, repetit iter quo venerat, divertens [Col. 1460B] apud Laudunum hospitii gratia; praecurrentibus nuntiis audiunt venientem, gaudent omnes, exsultat civitas, coronatur ecclesia, more ecclesiastico procedunt omnes obviam: susceptum ducunt ad ecclesiam, perfruuntur ejus benedictione, quam praeferunt omni auro et lapidi pretioso cum summa devotione.



CAPUT XXII. Ubi ab urbe propria cum laetitia et gloria suscipitur.

Fama volans celeri cursu, rumore secundo nuntiat Cameracensibus cum gloria benedictionis antistitem suum venire. Omnes exhilarantur, juvenes et virgines, senes cum junioribus, quantoque [Col. 1460C] potest tripudiat gaudio omnis aetas, uterque sexus. Adest illa dies omni die sanctior, in qua Cameracum obtinere meruit sibi praeesse Lietbertum praesulem. Felix ille dies, in quo Cameracensis Ecclesia suscepit episcopum, qui sese formam justitiae et veritatis omnibus praebuit et exemplum! felix inquam dies, in quo Lietbertus libertas publica possidet Cameracum, liberaturus plebem sibi commissam de fastu superborum et rabie tyrannorum! O felix festum, festique diei gaudium, in quo mortua nobilitas reviviscit, captivata libertas ad libertatem redit! hunc diem annum jubilaeum dixerim, cum cuique jura sua restituuntur. Tunc possessor magnificus suam intrans civitatem, et susceptus cum honore et reverentia vadit ad ecclesiam suarum [Col. 1460D] ovium magna stipante caterva.



CAPUT XXIII. Quod eadem die orans in ecclesia omnes ad affectum devotionis commovit.

Quas ibi preces, quas fuderit lacrymas, quae cordis puritate traxerit suspiria, testis est Spiritus qui scrutatur omnia. Orabat tanta Dei gratia plenus, ut omnium oculos in se converteret, atque ad devotionis affectum compunctionisque gratiam corda moveret. Putares publicanum a longe stantem, pectusque percutientem, nec oculos in coelum levantem. Diceres Petrum cum Joanne in porta Speciosa claudi gressus erigentem (Act. III, 2), vel in Joppe Thabitam suscitantem.



CAPUT XXIV, Quod post orationem verbum fecit ad populum
[Col. 1461A]

Completa oratione conversus ad circumstantes pro tempore pauca locutus est:

»Hortor vos, homines et proximi mei, meque ipsum hortor vobiscum, ut ad id quo nos Deus per sapientiam hortatur, quanta possumus celeritate curramus: non diligamus mundum, quoniam omnia sunt concupiscentia carnis, et concupiscentia oculorum, et ambitio saeculi (Joan. II, 16); qui enim magis amant ire quam redire, in longinquiora mittendi sunt, quoniam caro sunt et spes ambulans et non rediens: qui vero bene utitur vel ipsis quinque sensibus corporis ad credenda et praedicanda opera Dei, et nutriendam charitatem [Col. 1461B] ipsius, vel actione vel cognitione ad pacificandam naturam suam et cognoscendum Deum, intrat in gaudium Domini sui; propterea talentum, quod male utenti aufertur, illi datur qui talentis quinque bene usus est; non quia transferri potest acumen intelligentis, sed ita significatum est posse hoc amittere negligentes et impios ingeniosos et ad eam pervenire diligentes et pios, quamvis ingenio tardiores. Non enim datum est ei qui duo acceperat, habet enim ex hoc quia jam actione et cognitione bene vivit, sed ei qui acceperat quinque; nondum enim habet ad aeterna contemplanda, qui visibilibus tantum, id est temporalibus, credit; sed habere potest qui horum omnium visibilium Deum artificem laudat, et quidem persuadet fide, exspectat [Col. 1461C] spe et quaerit charitate. Qui vero male utuntur tanto mentis bono, dabuntur eis exteriores tenebrae; et hoc significare arbitror quod ligantur eis manus et pedes, id est facilitas omnis aufertur operandi. Hoc enim in eis perficietur post hanc vitam, quod in hac vita plus diligunt. Sed si concordemus cum adversario, dum sumus cum illo in via, liberabit nos de corpore mortis hujus gratia Dei per Jesum Christum Dominum nostrum.«

Hac et simili sanctiorique recreatos admonitione necnon sanctificatos pontificali benedictione dimittit ad propria.


Egregios mores exhinc carnisque labores
Dicemus prompte Domino vitaque volente.



CAPUT XXV. Qualem se in episcopatu verbo et exemplo exhibuerit.
[Col. 1461D]

Constitutus in sede pontificali qualis quantusque vixerit scribere quidem non opis nostrae est, sed ejus qui dat affluenter, et cum dederit non improperat (Jac. I, 5); de cujus gratuito munere fisi, quantum donaverit dicemus, quantumque majorum series perstrinxit in annalibus [(6) 1Kb] : recitabimus inquam, non ut decet, sed pro posse pontificis opera, partim cum suis familiaribus clam operata, quaedam ut in odorem unguentorum ipsius currant adolescentulae misericorditer effusa. Turrim pingimus [Col. 1462A] David quae aedificata est cum propugnaculis, de qua pendent mille clypei, id est omnis armatura fortium adversus principatus et potestates, adversus mundi rectores tenebrarum harum; contra spiritalia nequitiae in coelestibus constituta in Libano, et respicit contra Damascum, discernens inter bonum et malum, ne se ignorans ingrederetur et abiret post vestigia gregum pascens haedos juxta tabernacula pastorum.

Studiosus divinae legis pontifex exemplum suis ita vivebat, ut ab immodesto corporis cultu et ornatu, ab inanibus negotiis ludorum, a torpore somni et pigritiae, ab aemulatione, obtrectatione, invidia, ab ipsius etiam laudis immodica cupiditate se abstineret: amorem vero pecuniae totius suae spei certissimum [Col. 1462B] credebat esse [supple detrimentum, vel quid simile]. Nihil faciebat imprudenter, nihil audacter in peccatis autem suorum vel pellebat omnino iram, vel ita frenabat ut esset pulsae similis. Magnopere observabat cum vindicabat, ne nimium; cum ignoscebat, ne parum; nihil puniebat quod non valeret ad melius, nihil indulgebat quod verteretur in pejus. Quos [f., suos] putabat dominos, in quos potestas sibi data fuerat, eis ita serviebat, ut eum dominari puderet; ita dominabatur, ut eos servire delectaret. In alienorum peccatis molestus non erat invitis. Inimicitas vitabat cautissime, ferebat aequissime, finiebat citissime; in omni contactu [f., contractu] atque conversatione cum hominibus diligenter servabat illud vulgare proverbium: »Nemini facias quod [Col. 1462C] pati non vis.« In omni loco, tempore, amicos aut habebat aut habere studebat; obsequebatur dignis etiam non hoc expetentibus, superbos minus curabat, minime erat [supple superbus]. Apte congruenterque vivebat, Deum colebat, cogitabat, quaerebat fide, spe, charitate. Hac in virtute animi diligenter positus optabat tranquillitatem, atque certum cursum studii sui, omniumque conviventium, et sibi, quibusque poterat, mentem bonam, vitam pacatam.

Ita novus homo et interior et coelestis, proportione non annis, sed profectibus distinctas quasdam spirituales aetates suas ad summam et incommutabilem legem passibus rationis innitebatur, et emicans in virum perfectum atque aptum et idoneum [Col. 1462D] omnibus mundi persecutionibus sustinendis atque frangendis, vivebat pacatus in opibus et abundantia ineffabilis sapientiae, mutatus ad oblivionem vitae temporalis, et transiens in perfectam formam quae facta est ad imaginem et similitudinem Dei. His gradibus justitiae temperanter scandens ad thronum prudentiae, fortiter haerebat Deo, non ut ab eo aliquid boni extra mereretur, sed cui nihil aliud quam ipsum haerere Deo bonum fuerat. Hic vir quandiu fuit in hac vita utebatur amicis ad rependendam gratiam, utebatur inimicis ad patientiam, utebatur quibus poterat ad beneficentiam, utebatur omnibus [Col. 1463A] ad benevolentiam; et quanquam temporalia non diligeret, tamen recte utebatur temporalibus, et pro eorum sorte consulebat hominibus, si aequaliter non poterat omnibus; quare si aliquem familiarium suorum promptius quam quemlibet alloqueretur, non eum magis diligebat, sed ad eum majorem habebat fiduciam, et apertiorem temporis januam: tractabat enim tempori deditos tanto melius, quanto minus ipse obligatus esset tempori: postremo in omnibus officiis, laboribus, futurae quietis certa exspectatione, non frangebatur: et quoniam delectabat eum libertas, quam nomine et opere praeferebat, ab amore mutabilium rerum liber esse appetebat.



CAPUT XXVI. Quod in operibus et passionibus Christi meditabatur.

[Col. 1463B] Ideoque deponens omne pondus et omne circumstans se peccatum, per patientiam currebat propositum sibi certamen (Hebr. XII, 2), aspiciens in auctorem fidei et consummatorem Christum Jesum, qui ut sanctificaret per suum sanguinem populum, extra portam passus est. Considerabat quam misericorditer humano generi consultum est, cum ipse Dei Filius consubstantialis Patri hominem suscipere dignatus est et habitavit in nobis; ita enim demonstravit carnalibus et non valentibus intueri mente veritatem, corporisque sensibus deditis, quam excelsum locum inter creaturas habeat humana natura, quod etiam potuit et in aliquo aethereo corpore ad nostrorum aspectuum tolerantiam temperato, [Col. 1463C] sed in hominibus in vero homine apparuit [id est inter homines verus homo Christus apparuit]: ipsa enim natura erat suscipienda, quae et liberanda; et ne quis sexus a suo Creatore se contemptum putaret [an. verum, id est, humanam naturam, seu virilem sexum], suscepit natus ex femina: nihil egit vi, sed omnia suadendo, monendo conciliavit nostram fidem Deo miraculis, qui erat homini passione similis: loquens ad turbas doctrina Deus apparebat, aetatibus homo. Populi, satellites voluptatum, divitias appetebant, pauper esse voluit; honoribus et imperiis inhiabant, rex fieri noluit; contumelias horrebant, omne contumeliarum genus sustinuit; injurias esse intolerabiles arbitrabantur: quae major injuria justum innocentemque damnari? [Col. 1463D] Dolores exsecrabantur corporis, flagellis et spinis cruciatus est; ignominiosum genus mortis crucem putabant, crucifixus est; mori metuebant, morte mulctatus est; omnia quae evitare cupiebamus a studio veritatis deviantes, perpetiendo dejecit. Non enim ullum peccatum committi potest, nisi dum appetuntur ea quae ipse contempsit, aut fugiuntur quae ille sustinuit. Tota itaque vita ejus in terris per hominem quem suscipere dignatus est disciplina morum fuit.



CAPUT XXVII. Quod his meditationibus compunctus, concipit desiderium pergendi Hierosolymam.

His caeterisque beneficiis bene compunctus Deo dignus pontifex ut obsequeretur Apostolo dicenti. [Col. 1464A] Exeamus ad eum extra castra, improperium ejus portantes: non enim habemus hic manentem civitatem, sed futuram inquirimus (Heb. XIII, 13), toto mentis affectu concepit desiderium pergendi Hierosolymam; sed neque gratia videndi lapides turrium, aut domorum culmina, sed amplectendi et osculandi vestigia pedibus Jesu calcata. Beatum quippe fore credebat praesepis angustias videre, vagientem puerum mente cum pastoribus adorare; in Golgotana ecclesia beatae passionis, crucifixionis et mortis sac amenta celebrare; cum beatis mulieribus ad sepulcrum Christi mortem flere, prorsus intra septa sepulcri suas suorumque noxas fletibus diluere, in montem Oliveti super coelos ascendentem Christum cum Maria Matre Jesu, beatisque apostolis intimo cordis [Col. 1464B] affectu sequi velle: sed ut prudenter id ageret, meditatur qualiter vel civitatem vel Ecclesiam sibi commissam tranquillam pacatamque relinqueret, totique patriae propugnatorem et defensorem idoneum provideret.



CAPUT XXVIII. De Hugone puero, et custode illius Ansello.

Eodem tempore lapso fuga Joanne Atrebatensi advocato, sicut dictum est, praecavens pontifex in futurum, et timens ne vel ipse Joannes, vel quilibet tyrannus huic similis praedictam castellaturam de qua idem Joannes projectus fuerat, aut vi aut ingenio intraret, et postea justus haeres eam repetens inde turbas faceret, Hugonem, Gualteri castellani [Col. 1464C] nepotem, qui proximus erat haeres, ascivit, eique castellaturam concessit: et quia iste Hugo adhuc puer erat, sed propinquum quemdam, Ansellum nomine, moribus et armis egregium, habebat, hujus custodiae puerum deputat, quem Ansellus ille usque ad praefinitum tempus cum omni castellatura fideliter et optime rexit. Joannes, castellatura privatus, nec quidquam mali proinde adversus episcopum praesumens facere (prohibitus enim fuerat a comite Flandrensi Balduino, cujus antea miles erat), ipsum reliquit, et ad imperatorem Henricum se contulit. Erant tunc temporis maximae simultates et inimicitiae inter imperatorem et praedictum comitem; cujus rei seriem, quoniam in gestis pontificalibus legitur et plenius describitur, omittimus, et ad exsequendum [Col. 1464D] pontificis iter stylum dirigimus.



CAPUT XXIX. Ubi cognito episcopi proposito dissuadent plurimi.

Ita Ansello procuratore et propugnatore Cameracensi patriae constituto, pontifex de ejus fidelitate confidens et diligentia, paulatim sua suorumque in rebus publicis intermittebat negotia, totoque mentis conamine concepti itineris procurabat impendia. Interim satagebat magnopere quatenus id celatum esse posset. Sciebat quod si resciretur procul dubio contradiceretur. Sed, ut ait Scriptura, Frequens meditatio carnis afflictio est (Eccle. XII, 12). Submissus aspectus, macilenta facies, assiduitas vigiliarum, frequens solitudo, propalabant quod celare volebat. Tandem conventus familiariter a suis, cordis aperit [Col. 1465A] secretum, quaerit consilium: mente consternantur omnes, dissuadent plurimi, proponuntur multimoda causarum discrimina, mortis intercessio, patriae desolatio, simul Ecclesiae sibi commissae destitutio. Quibus mens sanior fuit, altius considerantes pontificale propositum, verentur contradicere, metuentes ex hoc Dei vel domini sui animadversionem subire. Domino pontifice protestante, Reddam Deo vota mea quae distinxerunt labia mea (Psal. LX, 9), non sine fletu pariter omnes assentiunt.



CAPUT XXX. Ubi confirmato consilio foederantur viae comites.

Consilio confirmato foederantur comites, inter quos et prae quibus hi quorum nomina subtitulamus: domnus Walcherus archidiaconus et praepositus [Col. 1465B] curiae, Hugo capellanus, cujus sanctitatem monstrant claustra canonicorum ecclesiae matris, monstrat monasterium Aquicicinctense; Erleboldus judex et procurator civitatis, et alter Erleboldus, cognomento Rubeus, quem qualis fuerit praedicat ecclesia Sanctae Crucis; sed hi duo, scilicet domnus Walcherus et judex Erleboldus, quantae sanctitatis fuerint, qualesque cooperatores et adjutores domni pontificis, suo loco dicemus, si Deus voluerit.



CAPUT XXXI. Ubi egrediens a Cameraco Hierosolymam pergit.

Millesimo quinquagesimo quarto Dominicae Incarnationis anno, missione tam cleri quam populi vix impetrata, libertas patriae, Ecclesiae decus, Deo dignus [Col. 1465C] pontifex Lietbertus egreditur a civitate sua Cameraco tenens iter Hierosolymam versus; prosequitur eum fere ad tria millia non sine lacrymis et immensis gemitibus omnis aetas utriusque sexus. Praeterlegens civitates et oppida, civitatum regiones et provincias, montium discrimina, silvarum pericula, cultu, moribus et lingua barbaram quam colunt Huni transmeat patriam; et ut prolixioris viae lucraretur compendium, transvadato Danubio, penetrat Pannoniam, sancti Martini nativitate praeclaram.



CAPUT XXXII. Ubi a rege Pannoniae reverenter excipitur.

Nuntiatur regi ab exteris partibus habitu peregrino quosdam venisse homines, sui regni fines transire [Col. 1465D] volentes, qui mox accitos sibi praesentari jussit. Videns itaque rex pontificem, Dei nutu mutata mente pristina, surgit citius a solio, necnon officiosissime salutatum invitat in consistorio, quaerit causas itineris, miratur auditis, miratur talem ac tantum virum tam difficilis pondus subiisse laboris: sed quoniam illis diebus vix quilibet aut pene nullus hoc iter arripiebat, cogitabat ne simularent id alterius negotii gratia; unde vocatis suis jubet eos evestigio diligenter observari, ne moliantur quidlibet sinistri. Explorata per aliquot dies religiosa pontificis sanctitate, simul audita in stipendiis pauperum liberalissima largitate, in vigiliis, orationibus, jejuniis, assiduitate, devotus rex impendit obsequium, quodque petebat sibi suisque pontifex praestat libens [Col. 1466A] auxilium. Jam quippe sub ejus contubernio tanta tamque multiplex copia populi coierat, ut exercitus Domini diceretur; sic usque in extremos fines regni sui, dato duce, Dei procurante misericordia, securum concessit abire.



CAPUT XXXIII. Ubi socios metu barbarorum exterritos hortatur ne paveant.

Praetergressus Romanorum fines limitaneos, ingreditur solitudines saltuosas, quas deserta Bulgariae nominant, quasque latrunculi Scythicae gentis inhabitant: hi degentes more ferarum nullis coercentur legibus, nullis continentur urbibus, sub dio manent, quas nox coegerit sedes habent, praetereuntes obsident, obvios interficiunt, caeteros depraedantur, [Col. 1466B] gregatim vadunt, omnia sua secum portantes cum tota supellectile, parvulis et uxoribus: nullius haeresis nominata secta, nullius religionis divino cultu tenentur; tamen sicut ex eorum interfectis vidimus, more Saracenorum circumciduntur, barbari, crudeles, homicidae, sine affectu, sine pietate.

Has mortiferas praesul ingrediens cum illo suo comitatu solitudines, obvius fuit quibusdam refugientibus, suique refugii causam flebiliter intimantibus. Quamplures terrentur, pariterque retrocedere cum refugientibus meditantur. Narrabant sese latronum cuneos incurrisse, suorum plurimos oppetiisse, caeteros ad internecionem vulneratos, ut videre erat, vix evasisse. Conturbantur omnes, divinique respectus [Col. 1466C] misericordiam flebiliter implorant, quoniam quid facto opus sit ignorabant. Audita domnus pontifex turbatae multitudinis lamentatione, pedes enim subsequebatur solus ut attentius vacaret psalmis et orationibus, substitit, et cur lamentarentur inquirit: cognito casu signum sanctae crucis indidit, erectaque dextra qua iturus erat parte, signavit, post recolligens secum verba psalmi quibus orabat, invenit hunc versum: Eripe me de operantibus iniquitatem, et de viris sanguinum salva me (Psal. LVIII, 3). Sic miles Christi paululum progreditur, cunctosque qui aderant breviter alloquitur.

»Commilitones mei, non vos deterreat adversarius vester diabolus, qui tanquam leo circuit quaerens quem devoret; cui resistite fortes in fide (I [Col. 1466D] Petr. V, 8), quoniam si Deus pro nobis, quis contra nos? (Rom. VIII, 91.) Quapropter, induite vos armaturam Dei ut possitis stare, et in omnibus perfecti esse (Ephes. VI, 11); quia tentat vos Deus vester, ut sciat si diligatis eum. Sed faciet cum tentatione proventum ut possitis sustinere; properantes inter quod arripuistis accelerate, quia nemo mittens manum suam ad aratrum, et respiciens retro, aptus est regno Dei.«

Ita miles Dei Christi cum suo familiari et domestico comitatu princeps graditur, exercitumque Dei ne paveat exhortatur. Decem et eo amplius diebus peragrant eas solitudines, per quas, ut dictum est, semper Saraceni sedibus incertis huc illucque vagantur.



CAPUT XXXIV. Ubi optat aut ab eis occidi aut captivari pro Christo.
[Col. 1467A]

Cumque jam die septimo crederetur evasisse periculum, vident subito sessores equorum camelorumque latrunculos inter condensa silvarum cristatis vittatisque capitibus, ac seminudo corpore pallia trahentes et latas caligas: pendebant ex humeris pharetrae, laxos arcus et hastilia longa ferebant; quibus visis terrentur caeteri, sed domnus pontifex fit hilarior, sperans comprehendere bravium, pro quo tanti cursus subierat laborem. Hoc erat in votis, hoc toto mentis amore sedulus orabat, ut ab his interimeretur, vel captivus in exteras et barbaras nationes propter nomen Christi distrahendus duceretur. Proponebat sibi devotae mentis affectu, felici [Col. 1467B] commercio pro redemptione generis humani distractum Salvatorem, ut jura mortis destrueret vivificae crucis subiisse passionem: unde peroptans existere martyrii et calicis Christi particeps, et communicare Christi passionibus, ut in revelatione ejus gauderet, dicebat (Psal. LV, 12): In me sunt, Deus, vota tua, quae reddam laudationes tibi. Sed qui regit orbem terrarum in aequitate, Cameracensis Ecclesiae precibus attendens quibus ei suum deponebat [id est, commendabat] diu noctuque pontificem in hoc tanto mortis discrimine cum suis omnibus eum conservavit incolumem. Videres in adventu pontificis obrigescere miseros, inque suo conatu deficere; quodque magis stupeas, cedendo loco viam transeuntibus quodammodo demonstrare. Hoc modo [Col. 1467C] dignus Deo pontifex cum suis comitibus mortiferam regionem latronumque domicilia pertransiit indemnis.



CAPUT XXXV. Ubi ecclesiam Dominici sepulcri a rege Babyloniae obseratam audivit.

Ingressus Dalmatiam, locisque peragratis in quibus olim Diocletianus thermas aedificando diversa mortis intulerat supplicia Christi martyribus, cursum flectit Isauriam versus; quam praeteriens devenit Chorinerum [(7) 1Kb] , illicque audiens Demetrii sancti inter martyres praeclari corpus quiescere, sepulcrum ejus expetiit, totoque mentis affectu meritis ipsius divinum auxilium quaerit. Inde progressus, [Col. 1467D] Laodiciam Syriae pervenit; comperiens ecclesiam Dominici sepulcri, Christianis ejectis, a rege Babyloniorum violenter obseratam, viamque paganorum metu per terram penitus interclusam, per tres menses in eadem civitate moras fecit; sed caeteris de profectione desperantibus, ac ubique locorum dispersis, ipse cum suo nobili familiarique comitatu perstitit; et quia terra non poterat ire, marino itineri se commisit: littoribus prospectis, naviumque magistris diligenter inquisitis, piorum numerus computatur, victualia convehuntur, ne signo dato mora fieret in eundo.



CAPUT XXXVI. Ubi Fulcherum aegrotantem Deo et Matri ejus committens, iter coeptum exsequitur.
[Col. 1468A]

Dum tempus navigandi aptum praestolatur, unus comitum, videlicet domnus Fulcherus, decidit in lectum. Cumque languor in dies augmentaretur tempusque navigandi superveniret, domnus pontifex magnis cogitationum quatiebatur fluctibus; angebatur utrum navigationem differret, anne comitis aegrotantis discrimen exspectaret. Crescente languore tempus navigationis effluebat, et mentem pontificis metus cum desiderio torquebat: metus, ne comes fidelissimus eo absente defungeretur; desiderium, ne coepti itineris tempus intercluderetur. In hoc mentis angore posito pontifice, aegrotantis [Col. 1468B] salus a medicis desperatur, tactuque venarum per indiculum pulsus diutinae passionis futura mors denuntiatur. Tempus aderat, navisque magister navigationis iter parabat, profectionis tempus et horam pronuntiabat, singuli citabantur, praeripientium sibi destinatas stationes magnus erat tumultus. Quid ageret miles Christi? Desereretne comitem, an differret navigationem? Non tulit amplius Omnipotens eum perturbari, quem sibi videbat devote famular; indidit consilium qui Petro mergenti porrexit manum, reddidit ipsius memoriae responsum, quod quondam dedit volenti sepelire patrem suum: Relinque mortuos sepelire mortuos suos (Matth. VIII, 22). Hac voce Salvatoris corroboratus vicit dilectione Dei necessitatem carnis, revisit aegrotum, et velut in corpore [Col. 1468C] mortuo ultimum quodammodo trahentem in spiritum; quem modo voce, modo nutibus compellans, quomodocunque poterat missionem petebat: sed aeger quamvis saeculo jam traderetur alteri, voces atque singultus recognoscens pontificis, resumpto spiritu, oculos aperuit, eumque gravi difficultate verba loquentis intelligens, similiter petit et ipse missionem, tanquam qui recederet a saeculo; quem venerabilis pontifex cum maximis lamentis totoque mentis affectu Deo commendans, sancto commisit Andreae apostolo, atque gloriosae reginae Mariae Genitricis Dei precibus et meritis: nec mirum quod eum quem diligebat illis sanctis deposuerit, quos prae caeteris omnibus attentus excolebat.

[Col. 1468D] Post haec velut ultimum vale dicentes et osculum pacis dantes invicem, domnus episcopus ire perrexit, aegro remanente ibidem, qui quanquam desperatus a medicis, a comitibus derelictus, jam videretur defungi, tamen benedictione recreatus pontificis, refocillatus lacrymis, quantulumcunque respiravit, mentisque vigore quomodocunque poterat vocis aerem traxit: dehinc apud se recolligens verba quibus domnus pontifex ipsum sancto commiserat apostolo Andreae, quibusque imploraverat sanctam Dei Genitricem, per se intima trahens cordis suspiria lacrymis obortis ait (ut ipse postmodum testatus [Col. 1469A] est); »O sancte Andrea, cujus me tutelae dominus meus Lietbertus episcopus commisit, cujusque memoriam in coenobio quod est apud Novum Castellum situm excolit, si tu vere ille es Andreas decorus, virilis apostolus Christi, amicus Dei, quem Dominus dilexit in odorem suavitatis, succurrere festina, miserere, digitumque tuum intingens in oleo misericordiae Genitricis Dei dominae nostrae sanctae Mariae, precibus tuis animam deficientem sustenta, laborantem adjuva; succurre, amice Dei, per secretum Christi magistri tui; jam morior, et quod per me non possum, misericordiam posce pietatis, quatenus mihi subsidietur, non meis meritis quibus poena mortis debetur, sed ejus qui me vobis commisit lacrymis et precibus.« Noctem illam pontifex [Col. 1469B] duxit insomnem; se suosque Deo commendans gemitibus solitis, votisque supplicibus morientis amici vitam.



CAPUT XXXVII. Ubi Fulcherus moriens duos daemones sibi insistentes vidit.

Jamque propinquabat noctis quarta vigilia, cum caeteris qui in domo erant in qua decumbebat languidus soporatis, visus est sibimet quasi semivigilans obdormivisse, et ecce videt binos daemonum spiritus contra se stare, ferream tridentem flammivomamque velut de fornace ignis erutam ferentes, quam, sicut idem retulit, mortis aculeum nominabant: dicebant enim se ad hoc detulisse, ut eam cordi ejus affigerent, et sic animam ejicerent. Quis [Col. 1469C] timor ille, Deus? quis dolor? quae angustiae? Laborabat aeger, laborabat et deficiebat, aspiciebat ictus ferire minantium, penitusque dissolvebatur; singultiens dissolvebatur, et inter singultus tantum sonalat, Sancta Virgo virginum, mater Jesu, sancte Andrea.



CAPUT XXXVIII. Ubi Virgo Maria cum Andrea apostolo Fulcherum visitans daemones increpat.

In hoc tanto tamque terribili tribulationis articulo, inter caligines et umbras mortis coelitus effulgurans irradiat locum sua sanctissima potentia, Stella maris, Mater pietatis, et, si dici fas est, pietas pietatis, cujus precatu pietas Dei parcit peccantum [Col. 1469D] culpis; adest, inquam, spes miserorum, salus debilium, gaudium Christianorum, daemonum forte lamentum, ferens dextera, qua Christum pannis involutum reclinavit in praesepio, vivificae crucis signum; sinistrorsum acclinis super S. Andream apostolum: »Ecquid, inquit, nequissimi spiritus, tantus terror furoris vestri? quo ruitis? quae tanta superbia vobis est?

Tantane vos generis tenuit fiducia vestri,
ut eos qui nobis commissi sunt vindicare velitis? Quid vobis et aegro quem Filius meus reddit sospitati hujus sancti Andreae precibus? Abite hinc quantocius, abite.« Cujus ad imperium dicto citius evanescunt illi daemonum spiritus. Tunc Mater pietatis aegrum respexit vultu serenitatis, vultu quo plorantem [Col. 1470A] deducebat Filium, vultu quo inter convivantes suggerebat deficere vinum; illo, inquam, vultu quo dolentem respexit Theophilum, vultu dulcedinis et gratiae: eo, inquam, vultu languidum jam pene mortuum daemonum manibus erutum respexit, et ut surgeret pontificemque sequeretur imperando significavit, sicque recessit.



CAPUT XXXIX. Ubi Fulcherus, effectus sospes, eadem die episcopum subsequitur.

Recedente visione, qui sibi dormire videbatur aeger oculos aperuit, et ita se sanum sospitemque reperit ac si nihil mali pertulisset. Mox clamato puero qui sibi ad hoc remanserat si moreretur, ne [Col. 1470B] insepultus maneret, praecepit ut quantocius vestimenta sibi deferret, viaeque pontificem subsecuturae necessaria cuncta pararet. Illo eum amentem putante protinus surrexit, ipse dominum domus vocavit; quantum pro impendiis sibi collatis debeatur quaesivit; computatis et redditis equos suos quam celeriter parari jubet, puerumque supellectilis suae nihil oblivisci monet, quem non solum paterfamilias in cujus hospitio manserat miratur incolumem, sed et omnis vicinia gaudet sospitem: gaudet cuncta civitas et applaudit, quoniam quem praecepto evangelico statuerant morientem sero sepelire, cernebant mane velocibus equum suum passibus amittere [f., antcire]. Ipse vero cunctis quaerentibus laetus referebat quanta sibi per suam gloriosam Genitricem sanctumque [Col. 1470C] Andream apostolum fecisset Deus. Inde gradu citissimo, suo comitatus cliente, festinat consequi pontificem, quem pietas et providentia Dei detinebat in littore. Sol exoriens oculis nautarum crinitos infuderat radios; quibus visis magistro puppis futuram praenotabant tempestatem: consilio communi praestolabantur donec hora diei media captarent quid solis splendor portenderet. Inter haec hora dici tertia dum pontifex in littore deambulando pensaret miserias vitae praesentis, secumque ploraret casum derelicti fidelis, nuntiatur ei a prospicientibus domnum venire Fulcherum. Primo stupefactus, dehinc mentem recolligens inquirit qualiter id scirent; illis referentibus equos quos equitare solebat, sed et [Col. 1470D] vestimenta ejus veraciter vidisse, suspirans respondisse fertur: »Potest esse? non est Fulcherus, sed fortassis puer ipsius qui sepulto domno nos prosequitur; nam Fulcherum nisi sola Dei clementia jam non spero videre; attamen non diffido de Christi misericordia, quae sororibus reddidit Lazarum, viduae filium unicum, quippe credulus quibus eum fidejussoribus deposueram.« Dum haec secum loqueretur et intenti venientes prospicerent, adest Fulcherus. O quam fuerit gaudiosum gaudium, quam laeta laetitia, noverit mens humana! Quid qualiterve sibi contigisset non erat referre licitum, tantus erat tumultus, atque tanta frequentia sese complexibus ejus ingerentium.



CAPUT XL. Ubi, inopinate recepto comite, episcopus navem ascendit.
[Col. 1471A]

Accepto comite, jussu nautarum domnus pontifex navem conscendit cum suis. Nautae remis insurgunt viribus totis,

Prosequitur surgens a puppi ventus euntes; (VIRGIL. Aeneid, lib. III.)
linquunt Laodiciae portus, pelagoque volant, crebris legunt freta concita terris, vela pandunt et cava trabe vastum currunt aequor. Postquam altum tenuit navis, nec jam amplius ullae apparent terrae, caeruleus supra caput astitit imber, noctem hiememque ferens, et inhorruit unda tenebris. Continuo involvunt venti mare, nigraque surgunt aequora, periclitantes [Col. 1471B] jactantur gurgite vasto: involvere diem nimbi, et nox humida coelum abstulit; ingeminant abruptis imbribus ignes, excutiuntur cursu, et caecis errant in undis: ipsi peritissimi nautae, quodammodo marinorum fluctuum domestici, diem noctemque negant in unda: tres adeo incertos soles errant pelago, totidem sine sidere noctes: quarto terra die primum se attollere visa est, et aperire procul montes et volvere fumum; vela cadunt, insurgunt quantocius nautae, et adnixi torquent spumas et caerula verrunt.



CAPUT XLI. Ubi per varia loca ductus episcopus, et jam spe videndi sepulcrum Domini frustratus, tandem consilio Laodicensis episcopi moestus revertitur.

[Col. 1471C] Dum pontificem cum suis omnibus servatum ex undis littora Cypri accipiunt, quem princeps illius insulae, quem Ratapant, hoc est secundum dominum, vocant, timens ne in manus paganorum incideret, a pridie Nonarum Julii usque ad pridie Kalendarum Augusti, detinuit, donec illa die, multo auro exitu vix impetrato, dum rursum marino itinere se crederet proficisci, fraude nautarum declinantium insidias paganorum Laodiciam relatus est; in quo loco dum rursus moras innecteret, nec spes ulla perficiendi vota superesset, remeantibus cum Laudunensi episcopo [an. Ingelranno] . . . (quoniam et ipse illis diebus ierat Hierosolymam) quampluribus et itineris difficultatem referentibus, tandem consilio [Col. 1471D] Laodicensis episcopi redeundi iter moestus arripuit.



CAPUT XLII. Ubi imperator et rex Francorum componendae pacis gratia conveniunt.

In regnis Lothariensium necnon Francorum simultationibus exortis quampluribus, imperator Henricus et rex Francorum Henricus ut eas sedarent ad colloquium convenerunt, sed imperfecta pace discesserunt. Nec multo post Henricus imperator praesente papa Victore, qui pro causis papatus per Romanos male tractatus, apud ipsum conquesturus venerat, diem clausit extremum. Post ejus mortem cum filio ejus Henrico et regina domno papa arbitro, sed et judicibus episcopis et principibus regni, [Col. 1472A] pro simultatibus quas contra patrem habuerat reconciliati sunt, uterque comes Balduinus, pater scilicet et filius. Cui placito interfuit domnus pontifex Lietbertus intonsus adhuc, sicut a peregrinatione rediens, ad suam civitatem nondum venerat, qui familiariter ipsum comitem ab exordio sui pontificatus dilexerat.



CAPUT XLIII. Ubi domnus Lietbertus primo Novum-Castellum, deinde Cameracum venit.

Erat in animo ejus fixum non prius intrare Cameracum quam reviserit Novum-Castellum, sui principatus fidele municipium, quod ob sancti Andreae memoriam diligentius excolebat. Quo perveniens domno comitatus Fulchero, cum caeteris familiae suae [Col. 1472B] comitibus officiosissime suscipitur ab omnibus, susceptusque in templo Sancti Andreae ducitur ad orationem. Prostratus solo non quaesivit in oratione lacrymas, quas semper familiarissimas habebat; dein surgens dedit benedictionem; quos potuit ex tempore exosculatus, processit palam, cunctisque refert quantos viae pertulerit casus. Tunc domnus Fulcherus eo praesente procedit ad altare, narrat quae quantave per suam benedictionem gloriosam sibi fecisset Dominus sancti Andreae meritis et precibus, post capitis deditione, videntibus cunctis, sese sancto tradidit Andreae, offerens super sanctum ejus altare duas uncias auri purissimi, utque in codem loco ad honorem Dei et memoriam sancti Andreae [Col. 1472C] pro se perpes servitus esset, filium suum suo de nomine nominatum Fulconem tradidit ibidem; quo monacho facto, victualibus fratrum magna donaria contulit, quae privilegiorum jure pontificis auctoritate firmavit. Omnibus rite peractis, venit domnus pontifex Cameracum, et gaudiis quibus oportuit a suis excipitur.



CAPUT XLIV. Ubi Hugonem capellanum multa mala facientem excommunicavit.

Interea Hugo, Walteri capellam nepos, quem praenotavimus castellatura donatum, proficiebat aetate. Tempus instabat proximum quo Ansellus regimine ejus carere, et ipse bonum suum recipere debebat. Porro Ansello videbatur quia ad regendam [Col. 1472D] castellaturam juvenis ille nondum esset idoneus, ideoque protelare volebat suae custodiae officium, si sibi permitteret episcopus; sed quamvis pontifex de imperfectione Hugonis idipsum sentiret cum Ansello, nolebat tamen ipsum fraudari a praefiniti temporis spatio, putans juvenem per disciplinam suam ad veritatis viam posse revocari, si caecitatis suae ignorantia a recto deviaret. Sic sic Ansellus nullatenus impetrare valuit prece vel pretio, quin Hugo castellaturam suam reciperet in die suo. Adepto itaque Hugo honoris sui gubernaculo, palam continuo fecit omnibus quod claudebat in animo; antea enim quominus cognosceres eum, cum prohiberent simul aetas et magister: modo vero suae potestatis compos, totius magisterii et disciplinae contemptor, fasque [Col. 1473A] nefasque confundens, post pravitates cordis sui et illicitas voluptates graditur sine respectu aliquo. Potestne respectum justitiae tenere, qui in civitate domini sui meliores et ditiores contumeliis et injuriis afficiebat, alios indemnatos et injudicatos in cippo vilissimo includebat? Villicum et cubicularium ejus comprehensum alligavit catenis, praedam ejus caeterorumque civium, contradicente domino suo, violenter abduxit. Pro his et aliis hujusmodi saepe correptus ab episcopo, et emendare nolens, sed in pejus corruens, excommunicatus est ab eo. At ille et hoc etiam contempsit, nullamque misericordiam quaerens, ad comitem de Sancto Quintino abiit, ibique aliquandiu versatus est, quidquid mali potuit adversus episcopum et ejus Ecclesiam fecit.



CAPUT XLV. Ubi viro Dei pro defunctis silenter oranti animae defunctorum responderunt: Amen.
[Col. 1473B]

Erat domino pontifici consuetudo nocturnis horis civitatis ecclesias cum suis familiaribus clericis nudis pedibus circumire, et Dei clementiam pro se suisque suppliciter exorare. Contigit nocte quadam, quae praecedebat sanctam diem Parasceves, solitas excubias peragere, ecclesias quoque et oratoria circumire, et lustratis aliis cum venisset ad oratoriolum quoddam intra civitatem constructum, intransque coemeterium Deo commendaret animas ibi quiescentium et omnium fidelium defunctorum, licet silenter, licet secum, sicut ea nox habebat, id diceret, mira res! spiritus ibi sepultorum clara [Col. 1473C] voce qui aderant audientibus super ejus benedictionem responderunt: Amen. Stupentibus cunctis, et rei novitate perterritis, silentio tegi pontifex petiit, quod pleniter impetrare non valuit.



CAPUT XLVI. Qua de causa ecclesia Sancti Sepulcri a Gerardo episcopo constructa fuerit.

Illud oratoriolum qua de causa constructum fuerit, plenius exsequemur. Temporibus domni Gerardi, sanctae memoriae episcopi, hujus domni Lietberti praedecessoris, exorta fames Cameraci, sed et in regionibus circumquaque adjacentibus, adeo invaluit, ut morientium corpora capere non valerent coemeteria Cameracensis urbis. Incidit igitur ipsi domno Gerardo rationabile consilium, ut extra muros [Col. 1473D] civitatis fodere faceret polyandrium [Id est, caemeterium], quod receptui foret tot corporibus condendorum pauperum: juxta quem locum ecclesiam postea in honore Dominici sepulcri constructam consecravit, ut propter reverentiam tanti nominis sepultura ibi esset pauperibus et peregrinis; quam temporum labente curriculo dum meliorare disponeret, diurno fessus senio defunctus est 14 Martii 1048 [(8) 1Kb] .



CAPUT XLVII. Quod domnus Lietbertus, eadem intacta ecclesia, ampliori schemate [monasterium] construxerit.

Ipse vero domnus Lietbertus praedecessoris ac [Col. 1474A] magistri tali ac tanto animatus exemplo, devotas ipsius primitias laboraturus intravit; et quoniam parva erat ecclesia, intactam reliquit, et juxta eam ampliori et meliori schemate monasterium sicut in praesenti cernitur aedificavit. Huic tanto operi exsequendo cooperatores et ministros constituit domnus pontifex eos quos in peregrinatione Hierosolymitani itineris adnotavimus fuisse socios, domnum Walcherum archidiaconum videlicet, et Erleboldum judicem civitatis et ministrum.



CAPUT XLVIII. Comparatio Moysis et Lietberti, et cooperatorum eorumdum.

O Moysen sanctum! o Moysen super omnes homines qui habitant in terra mitissimum! o Moysen [Col. 1474B] constitutum in foramine petrae per quod descendit sponsus in hortum suum, ut comedat fructum pomorum suorum! o Moysen fidelissimum in tota domo Domini sui, non qui componat tabernaculum quod circumferatur, sed qui aedificet domum supra petram quae nullo turbine moveatur. Vocavit Dominus ad Moysen Beseleel et Ooliab eruditos in omni fabrorum et textricum scientia (Exod. XXXI, 2); dedit domno Lietberto Walcherum et Erleboldum, plenos fide et industria. Vocati sunt illi qui componant tabernaculum arcae foederis ex tabulis lapideis; dati sunt isti qui aedificent templum Christo et ejus Genitrici; illi sculpebant subulis et acutis lapides inanimatos; isti componebant eleemosynarum largitate lapides vivos; ibi detrahebant pelles hircorum aut vitulorum, hic [Col. 1474C] deponuntur lacrymis et compunctione cordis sordes peccatorum; ibi adolebantur calidi panes propositionis, hic apostolorum et martyrum redolet sanguis; ibi remanentes carnes voratarum pecudum tradebantur igni, hic inscrutabilia judicia Dei reservantur sancto Spiritui; ibi manna servabatur in testimonium perfidiae Judaeorum, hic sacrosanctum corpus Christi sumitur in salutem animae et remissionem peccatorum. Cumque domnus pontifex ascivisset sibi viros praedictos cooperatores et consiliarios operis insumpti, tradidit illis non solum quae habebat in domo et in civitate, sed et in omni possessione sua ad faciendum opus. Isti quoniam dominus eorum magnis pontificii causis erat implicitus, quotidie instabant operi, donec ipsorum sollicitudine, Deo [Col. 1474D] qui verus est opifex, concedente [(9) 1Kb] . . . . .



CAPUT XLIX. Quod super dedicanda Sancti Sepulcri ecclesia sphaera lucis ignea de coelo visa sit pependisse tota nocte; et quod XXII sanctorum corpora ibi sint allata.

Quod congregatis totius dioecesis suae sanctorum corporibus martyrum, confessorum ac virginum in nomine Domini Jesu Christi et memoria sancti sepulcri ejus, et beatae et gloriosae semperque virginis Genitricis ejusdem Domini nostri Mariae, et omnium sanctorum Dei consecravit XXV Octobris 1064, aedificatoque in claustro cum caeteris officinis, quasi mulieres ad sepulcrum excubantes, abbatem et monachos [Col. 1475A] eidem loco assignavit, non tantum mortuo, sed regnanti in coelis Christo, mystica orationum unguenta exhibituros. Huic sanctae consecrationi, ut se coelestis potentia in virtute sanctificationis liquesceret adfuisse, visibiliter demonstravit: per totum noctis spatium quae sanctae benedictionis praecedebat diem, super ipsum monasterium sphaera lucis in modum coronae coelitus emissae pependit, profecto jam significante Deo pro hoc laboris impendio Lietbertum pontificem misericordiae coronam accepturum. Hoc incredibile videbitur eis qui non credunt omnia possibilia credentibus; sed ne cui ad incredulitatem scrupulum moveat, testium veracium relatione defendor; ipsa quoque Veritas suis fidelibus promittit dicens: Si quis mihi ministraverit, [Col. 1475B] honorificabit eum Pater meus (Joan. XII, 26), unde credimus ibi non defuisse Patris honorem, ubi tot sanctorum corpora conventa fuerant. Viginti et duo dicuntur adfuisse; quorum nomina ne prolixitas fastidium generet, omittimus scribere, caeterum scire volentes a se ipsis poterunt colligere. Actum et consecratum Dominicae Incarnationis anno millesimo sexagesimo quarto, indictione secunda, anno quoque pontificatus domni nostri et patroni Lietberti XIV, Romae praesidente papa Alexandro.



CAPUT L. Quod coenobium intra urbem muro inclusum, et supradicta ecclesia in honorem sancti Nicolai consecrata fuerit.

Et ne monasterium extra civitatis ambitum remaneret, [Col. 1475C] studuerunt ampliare moenia, circumdantes omne illud monasterii aedificium vallo et fossa cum civitate tota. Quod duabus ex causis eos fecisse constat: ut civitas amplioribus aedificiis et plurimis habitatoribus nobilitaretur, et circum manentes ipsi loco civitatis firmitate munirentur. Ecclesiam vero, quam diximus mansisse intactam, postea multorum labente temporum cursu Walterus [(10) 1Kb] abbas ejusdem loci, quoniam nimia vetustate decidebat, ampliare meliorando studuit, additisque Sanctorum pignoribus memoriam sanctissimi Nicolai ibidem constituit.



CAPUT LI. Ubi filio regis Francorum coronando adesse postulatur Lietbertus.
[Col. 1475D]

Remis Philippus Henrici regis Francorum filius praesente concilio principum regni fuerat in regem benedicendus. Hanc benedictionem jure suo Gervasius archiepiscopus Remensis XLIII [al., XLV] procurabat, vir omni bonitate conspicuus. Hic ut sui officii celebrius commendaretur auctoritas, tam regalibus quam suis quoque nuntiis domnum pontificem studuit invitare; qui licet alias maximis causis occupatus teneretur, et maxime pro guerrarum tumultibus, quas parvipendebat insurgere, libenti tamen animo satis sese petentibus exhibuit ipso die Pentecostes XXIII. Maii 1059 regisque benedictioni [Col. 1476A] sicut decebat interfuit. Ipsum profecto praedictus archiepiscopus omnimodis diligebat et super omnes metropolis suae episcopos venerabatur et colebat.



CAPUT LII. Ubi in caena Domini ab archiepiscopo divina mysteria celebrare supplicatur.

Accidit in una quinta feria majoris hebdomadae quae sanctum Pascha praecedit, infulatus pontificalibus insigniis archiepiscopus dum procederet sacrosancta missarum solemnia celebrare, prospiciens vidit astantem domnum nostrum Lietbertum pontificem; quo viso substitit, retrorsumque rediens quibus erat infulatus insigniis exuitur, et quod celebraturus erat sacramentum suppliciter domnum [Col. 1476B] Lietbertum rogat celebrare; quod vix impetrare valuit: quae res cunctis qui aderant in eum magnae venerationis causa fuit.



CAPUT LIII. Ubi Hugonis municipium Porgivallem subvertit.

Hoc temporum curriculo praedictus Hugo Cameracensi pago non longius a civitate quam decem milliaribus apud quemdam locum, Porgivallem dictum, municipium firmavit, in quod introiens cum satellitibus suis res vicinas devastabat episcopi. Hoc episcopus diu ferre non potuit, sed collectos equites et pedites illuc direxit: municipium assultu opprimitur, et igne succensum ad terram prosternitur: sicque locus ille a satellitibus emundatur. [Col. 1476C] Hugo suorum spelunca praedicta [deest diruta aut quid simile] alibi divertit, praedasque et mala plurima in episcopum repetivit. His et aliis pluribus infortuniis non frangebatur miles Christi, sed patienter omnia ferens, meditabatur qualiter ipsius insolentiam contunderet: quod et fecit.



CAPUT LIV. Ubi Hugo absolvi non meretur nisi prius faciat ea quae ab episcopo decernuntur.

Post haec Hugo quamdam puellam Adam [f. Alam vel Adelam] nomine, neptem videlicet Richeldis comitissae Montensis, coepit amare, eamque in conjugium sibi velle copulare; sed quia excommunicatus erat, quomodo, quaque ratione id perficeret, nesciebat. Quid faceret? Absolutionem non curabat magnopere; [Col. 1476D] quaerit tamen eam a domino episcopo per internuntios desiderio cupitae puellae. Porro episcopus, fatigatus multis injuriis ejus, absolvere eum nolebat, nisi prius dimissionem manu propria (quod et vulgo werpire dicitur) faceret ex omni beneficio quod infra ambitum Cameracenae civitatis habebat. Hugo vero, desiderio juvenculae inflammatus, fecit episcopo secundum optionem ejus: werpivit palam omnibus, praesente domino episcopo suisque militibus, praesente comitissa Richelde suisque principibus, quidquid habebat beneficii infra civitatem ipsam Cameraci. Sicque absolutus fidelitatem episcopo fecit de reliquis castellaturae bonis, et inde obsides [Col. 1477A] dedit. Haec autem fidelitas non diu est ab ipso Hugone observata; qua jurejurando promissa in natali sancti Andreae, infregit eam secunda feria post Palmas. In hac enim feria majoris hebdomadae factam praedam super Cameracenses reddere noluit, sed in ipso absolutionis die qui est ante Parascevem, diffidentiam domino suo mandavit; postea Cameracum derelinquens, malum quod potuit sicut primitus facere instituit. Commonitus crebro sub nomine terrae et in fidelitate quam juraverat praesentibus comparibus suis ante conspectum domini sui, tandem venit, de quibuscunque interpellatus est rectum facere nolens, injustior quam venisset recessit. Unde compares ejus, et alii quamplurimi nobiles qui communi utriusque causa placito interfuere, reum judicantes [Col. 1477B] eum, terram quam de episcopo tenebat ei abjudicavere.



CAPUT LV. Ubi Hugo sanctum episcopum apud Buricellum capit, et apud Osiacam in custodia claudit.

Hugo autem ad municipium quod apud Osiacum sibi paraverat rediit, et malum adversus episcopum facere non cessavit. Episcopus tamen, patienter ferens haec omnia, abjecto timore parochiam suam circuibat, et ecclesias quae sacrandae erant benedicens, et caetera ministerii sui opera perficiens. Accidit ut dum hujus laboris exercitio ad quemdam villam Buricellum nomine deveniret, ecclesiamque villae consecrandam benediceret, et post consecrationem in chrismandis turbis fatigatus ibidem pernoctaret, [Col. 1477C] praefatum Hugonem fama hujus rei non latuerit, qui acceptis secum complicibus suis ad domum illam pervenit, in qua jam lecto receptus episcopus lassata membra commendabat quieti; fractis domus ostiis et quibusdam resistentibus interfectis, pervenit ad cameram in qua pontifex cubitabat cum Wilboldo praeposito suo et capellanis suis. Sentiens Wilboldus et violentiam, ostio camerae quasi pro obice sese opposuit; sed unus pluribus resistere non valens, fracto ostio, ab ipso Hugone interemptus occubuit: denique episcopum sicut in lecto jacebat cum camisia tantum ille infamis homicida non timuit accipere, et ad municipium suum ita nudum asportare clausumque in custodia retinere.



CAPUT LVI. Ubi Arnulfus episcopum cum honore ad urbem reduxit, et episcopus, destructo Osiaco municipio, Hugonem ab omni patria expulit.
[Col. 1477D]

Hac igitur fama Arnulfus comes Flandrensium et mater ejus Richeldis excitati, sumptis militibus suis, continuo ambo ad Osiacum venerunt, et requirentes episcopum, cum summa diligentia repertum reduxerunt Cameracum cum grandi gloria et honore, donaverunt insuper palliis et muneribus ecclesiam Sanctae Dei Genitricis Mariae, aliaque monasteria civitatis Cameracenae. His itaque digne et laudabiliter perfectis, Flandrensium comes cum matre sua laetus in patriam suam rediit. Episcopus vero, totis animi viribus Hugonem insecutus, non contraxit manum quoad [Col. 1478A] usque destructo Osiaco municipio procul eum pelleret a Cameracensibus finibus: expulsus taliter siluit adversus episcopum de omni clamore, et vita ipsius, terra quoque requievit a facie malignitatis ejus.



CAPUT LVII. Quae et quanta bona diversis ecclesiis et civitati propriae vir Dei fecerit.

Superveniente senio coepit episcopus corpore languescere, haereditatemque praeclaram, quam ab antecessoribus possidebat, ad mundi hujus gloriam transferre studuit ad nanciscendam aeternae vitae patriam. Tantum de haereditatibus et sui juris reditibus ad ecclesiam Sanctae Dei Genitricis Mariae Cameracensis sedis per chartarum instrumenta contulit, [Col. 1478B] ut inde refectionem cibi et potus habeant canonici per omnes Dominicas totius anni, ita tamen ut in omnibus secundis feriis a congregatione generaliter missa celebretur pro anima ejus et pro fidelibus defunctis. In ecclesia Sancti Autberti clericos regulares constituit, abbatem eis praefecit quarta Maii 1066, ejectis prius quibusdam clericis ibidem negligenter nimis et inordinate servientibus. Altaria valde bona et possessiones praeclaras superaddidit; praebendas magnifice de suo proprio restauravit. Erleboldum, qui ecclesiam Sanctae Crucis aedificavit, et rebus et consilio multum juvit, et in eligendis et ponendis canonicis nimirum et electionem adhibuit. Ecclesiam Sancti Vedasti, quam restauravit idem Erleboldus, fecit consilio et auxilio ejus. Monasterio [Col. 1478C] sancti Patris nostri Gaugerici episcopi hujus civitatis decimas dedit, et rebus aliis valde bonis locum ditare studuit; Novum-Castrum et abbatiam Sancti Andreae Apostoli, et coenobium Sancti Humberti semper fovit, semper meliorare studuit, semper exaltare non cessavit. Congregationi beatae Mariae Atrebatensis Debelrem tradidit. In monasterio Sancti Vindiciani apud montem Sancti Eligii clericos regulares constituit, et ejectis illis qui negligenter ibidem serviebant, multa de suis bonis ibi deservientibus superaddidit. Civitatem, quam episcopus factus pro guerrarum seditione desertam invenit, populosam et opulentam fecit. Nulli suorum civium nocuit, cum omnibus prodesse studuerit. Clericos suos et omnem [Col. 1478D] ordinem ecclesiasticum diligebat, sicut gallina quae congregans pullos suos, fovet eos sub alis suis.



CAPUT LVIII. Ubi Arnulfo comite apud Castellum interfecto, Robertus comes hanc patriam devastat.

Ea tempestate, audiens Robertus mortem fratris sui Balduini comitis, qui apud Hasnonium ecclesiam destruxit, factione majoris Flandrensium partis super Arnulfum comitem et matrem ejus Flandrias irrupit. Ad cujus violentiam refragandam praedicta Richeldis comitissa cum filio suo Arnulfo, cum quo, sicut praedictum est, domnum nostrum Lietbertum de captione Hugonis extraxerat, regem Franciae Philippum evocavit, ejusque auxilio apud Castellum bellare paravit: sed Flandrensibus, quorum dolo [Col. 1479A] Robertus ille Flandrias intraverat, dolose pugnantibus et terga vertentibus, ipse puer Arnulfus occiditur; quo mortuo, fugataque matre, totus marchionatus cessit Roberto. Hoc eventu belli nimis efferatus in tantam prorupit insaniam, ut dominatum Cameracenae civitatis imperio praeripere vellet imperiali et suae submittere ditioni; unde collecto frequenti exercitu, villas civitati proximas depopulans, per cunctam viciniam bacchabatur. Quod dum non semel, sed bis annuatim faceret, totamque Cameracensem patriam penitus in solitudinem redigeret, domnus pontifex per internuntios eum saepe commonebat, et ut ab incoepto desisteret nunc prece, nunc pretio, saepius orabat: sed ne quidem audire volens, fastu superbiae saecularis inflatus, minabatur [Col. 1479B] non modo a devastatione regionis non cessare, sed ipsam quoque civitatem, nisi sibi eam redderet episcopus, ad nihilum redigere.



CAPUT LIX. Ubi bonus pastor Lietbertus aegrotans in lecto gestatorio ad tentorium comitis urbem obsidentis se deferri jussit, et eum omnemque exercitum ejus gladio anathematis percussit, et sic eadem die obsidionem solvit.

Inter hos laboriosos vitae mortalis sudores, inter praescripta sanctorum operum operta exercitia Deo dignus pontifex fatigatus, in infirmitatem decidit, quam per tres continuos annos mira patientia devicit, sustinuit; quem tyrannus ille audiens aegrotare, tanquam de pastoris absentia gratulabundus [Col. 1479C] rursus infremit, rursus in caulas Dominici gregis insanit; collecto maximo exercitu velut ex improviso ad civitatem advolat tanquam expugnaturus eam. Quod factum domnus pontifex gravissime tulit, et ultra quam dici potest indotuit; praecepit quantocius ut in lecto gestatorio levaretur, et per medias acies bellatorum usque ad tentorium ipsius tyranni portaretur: tantis siquidem podagrae doloribus angebatur, ut nullo modo in pedes subsistere posset. Delatus ex sententia usque ad tentorium comitis, postquam vidit eum graviter infremuit, et cum magna severitate scelestos ausus praesumptionis ejus increpavit, utque de terra dominae suae Mariae discederet, auctoritate pontificali commonuit: suus enim parochianus erat in quantum comitatus [Col. 1479D] Atrebatensis sibi cedebat, quoniam Cameracensis et Atrebatensis Ecclesia tunc temporis uni pontifici parebat [(11) 1Kb] . Illo non curante, sed mente superba Pontificis objurgationes quasi quaedam ludicra subsannante, pontifex manibus sese sustentans resumptis viribus in lecto resedit, ut sibi virga pastoralis cum stola sacerdotali porrigeretur imperavit, quibus acceptis inpraesentiarum protinus ipsum comitem cum omni exercitu ejus usque ad satisfactionem excommunicavit. Videns comes tantam in viro Dei mentis et justitiae constantiam, reveritus aetatem et reveritus pontificis auctoritatem, quodque verius est, terrore divino percussus, cum esset hora diei [Col. 1480A] nona, movit castra, et licet infrendens, licet minas ingeminans, quantum dies concessit, extra terram quae sibi contradicebatur secessit. Caeteri quorum mens sanior fuit, priusquam recederent, prostrati solo coram pontifice veniam petunt, et quod deinceps hoc malum super Cameracensem Ecclesiam non iterarent, tactis sanctorum reliquiis juraverunt. Ponentes itaque singuli damnum quod intulerant patriam depopulantes, absolutione suscepta laeti redeunt, quoniam qui venerant armati furore bellico, recedebant gratificati timore divino. Ita liberata civitas ab obsidionis terrore studio sui pontificis, laudes refert Deo suaeque gloriosae Genitrici.



CAPUT LX. Ubi commendatur constantia beati pontificis.
[Col. 1480B]

O gloriosum pontificem non armis sed fide pugnantem! Mercenarius, qui non est pastor, videt lupum venientem et dimittit oves et fugit. Bonus pastor animam suam dat pro ovibus suis (Joan. X, 12). Ecce libertatis praesidium, ecce pontificis officium Lietbertus ab hostilis invasionis oppressione liberat patriam: pontifex post redargutionem scelerum confitentibus implorat veniam, libertate nobilis animi sese viriliter ingessit hostibus, auctoritate pontificali redarguit tyrannorum rabiem, ne tam crudeliter ad animarum suarum periculum grassarentur in populorum depraedationibus, ascendit ex adverso opponens se murum pro domo Israel, hoc est pro Ecclesia sibi commissa, ut posset stare in praelio in die [Col. 1480C] Domini. Ex adverso ascendere, est quibuslibet potestatibus prave agentibus libera rationis voce contraire, et in die Domini pro domo Israel in praelio stare; ac murum se opponere, est fideles innocentes contra perversorum injustitiam ex justitiae auctoritate vindicare. Sed stare in periculum non potest, qui eo quod praeest non oves diligit sed lucrum terrenum quaerit; animae pereunt, et ipse de terrenis commodis laetatur. Sed noster pastor per Dei gratiam bonus et libertas patriae opponere se contra periculum non trepidavit, ne hoc quod diligebat amitteret; nec timuit cuneos intrare bellatorum, ne gregis sibi commissi sustineat detrimentum. Justus ut leo confidit (Prov. XXVIII, 1); vere confidit qui comitis Flandriarum faciem non erubuit, qui inter [Col. 1480D] gladios militum superbiam malignitatis ejus non siluit: postremo minas tyrannidis ejus non timuit: vere confidit qui comitem Flandriarum pontificaliter increpavit; et quia obedire nolebat, praesentem excommunicavit; perpetrata victoria, fugatis hostibus, libertas patriae quo advectus fuerat lecto reportatur ad domum, necnon intra pontificale relocatur cubiculum.



CAPUT LXI. Narratio afflictionum ejus.

Deficientibus corporis viribus augmentabatur infirmitas, et de die in diem multis incommodis molestabatur senilis aetas; et quoniam diutino languore [Col. 1481A] jacuerat, etsi putrescente carne pene membris omnibus deflueret humor, nusquam tamen cilicium quo a diebus suae ordinationis semper usus est, mutare voluit, neque lecti duritiem a proposito religionis rigore molliri permisit. Laborabat in gemitu suo, lavabat per singulas noctes lectum suum, lacrymis stratum suum rigabat (Psal. VI, 7). Quoad vixit, panis hordeaceus victus ejus fuit assiduus; nec eum nisi dies solemnis levabat; quem sic sollicite, sic honeste anteponi mandaverat inter epulas pontificales, ut a nullo convivantium percipi posset; epulae quidem carnium sufficienter apponebantur, sed panis et aqua disciplinaliter sumebantur. Inter convivantes jejunus, inter jucundos sobrius erat; mensis ipsius pauperes nunquam deerant, quibus [Col. 1481B] diurnam annonam sicut domesticis suis constituerat; inter quos si leprosus venisset, scyphus ei pontificalis praebebatur, et tanquam calix Domini praeclarus iterum pontifici praesentabatur. Psalmos poenitentiales diebus infirmitatis suae intuebatur et legebat, et ubertim ac jugiter dolebat, et ne intentio ejus a quoquam impediretur, religiosis et ecclesiasticis viris utebatur, quorum consolatione passiones carnis et animae relevabat.



CAPUT LXII. Ubi aegrotus lecto decubans ad requiem supernam anhelabat, et subjectis monita pariter et exempla salutis exhibebat.

O irrecusabilis necessitas mortis! o inevitabilis [Col. 1481C] conditio quae nulli parcit! noster siquidem pontifex, tam senectute quam morbo confectus, diem suae vocationis ultimum exspectabat, et sicut cervus sitiens ad fontes aquarum, ad spem aeternae quietis anhelabat. Qui nimirum in lecto decubans, licet fractis viribus deliquescens, morbos tamen et annos mentis fortitudine vincens, sanctis monitis ad haereditatem coelestis patriae cunctos invitabat; imitator quippe fiebat magistri sui, de quo dicitur: Coepit Jesus facere, et docere (Act. I, 1). Insinuabat mansuetudinem et misericordiam, largitatem in pauperes Christi quam semper exercuerat, docens quantam apud Deum confidentiam pro hac qui exercent consequerentur, ut eos in eo die periclitantes in aeternum suum tabernaculum [deest reciperet vel quid simile]. [Col. 1481D] Compleverat et ipse mandatum evangelicum quod dicit: Vende quae habes, et da pauperibus, et habebis thesauros in coelo (Matth. XIX, 21). Vendidit sua, sed Deo; quoniam de cunctis quae juris sui erant sponsam Christi Domini sui, sanctam videlicet Ecclesiam, subarrhaverat; pluribusque locis, sicut supra taxavimus, Christi pauperes alebat, et exoptans toto mentis affectu proficere de virtute in virtutem, cunctos sibi commissos hortabatur ut poterat praesentes postponere praesentis saeculi desideria et amare coelestia.



CAPUT LXIII

Cumque de imminenti ejus exitu conquerentes alterutrum lamentarentur, dicebat: »Nolite arbitrari, mei charissimi filii, me velle quasi decurso [Col. 1482A] spatio ad carceres a cella revocari. Quid enim habet vita humana jucundi? quid non potius laboris? Non libet enim mihi deplorare vitam quomodo multi et indocti faciunt, neque me vixisse poenitet, quoniam ita vixi ut non frustra me natum existimem; et ex vita discedo ita tanquam ex hospitio, non tanquam e domo. Commorandi naturae auctor Deus nobis diversorium, non habitandi dedit. Moriendum certe est, et id incertum an eo ipso die: omnia vero quae secundum naturam fiunt, sunt habenda in bonis. Quid est autem tam secundum naturam quam senibus emori? Horae quidem cedunt et dies, et menses, et anni; nec praeteritum tempus unquam revertitur, nec quid sequatur sciri potest: quod cuique temporis ad [Col. 1482B] vivendum datur, eo debet esse contentus: tantum remanet quod recte factis et virtute consecutus sis, sed vivendi finis est optimus cum integra mente certisque sensibus opus ipse suum qui coagmentavit, dissolvit, et aedificium idem facillime destruit, qui construxit; sic hominem eumdem optime qui conglutinavit Deus, dissolvit. Mortem igitur omnibus horis impendentem meditemur; nam dum sumus in his compagibus corporis, quodam necessitatis et gravi opere perfungimur: sed ipse Deus auctor immortalitatis ut finem imponeret necessitati, terminum vitae carnali dedit, volens nos venire ad ipsum munus immortalitatis; unde ne censeatis lugendam mortem quam immortalitas [Col. 1482C] consequitur. Si enim credimus quod Jesus mortuus est et resurrexit, ita et Deus eos qui dormierunt per Jesum adducet cum eo (I Thessal. IV, 13).«



CAPUT LXIV. Ubi, percepto viatico corporis et sanguinis Domini, spiritum tradidit.

Inter haec flante austro lilium sensim in pallore migrabat, quia videlicet omnis caro fenum, et omnis gloria ejus quasi flos feni (Isa. XL, 6). Quod animadvertentes qui aderant, sacrosancti Evangelii deferunt codicem, quatenus recedenti de saeculo Dominicae passionis supplicia quae pro nostra redemptione sustinuit recitarentur, et daemonum spiritus tantae lectionis [Col. 1482D] ventilabro repellerentur. Cumque a circumstantibus interrogaretur an intenderet his quae legebantur, respondit recitari passionem Christi secundum Evangelium Joannis. Postquam ventum est ad id: Cum ergo accepisset Jesus acetum, dixit: Consummatum est (Joan. XIX, 30), percipiens et ipse viaticum corporis et sanguinis Christi, inter manus plangentium, Deo, cui omnia vivunt, et cui non pereunt moriendo corpora nostra, sed mutantur in melius, suum tradidit spiritum vicesimo sexto ordinationis suae anno felix episcopus, senex emeritus, vetus hospes, plenus dierum, dans pacem filiis, et vale dicens ultimum, vinculis carnis absolutus, feliciter decimo Kalendas Julii, decedente sole, migravit ad Christum.



CAPUT LXV. De quibusdam miraculis in ejus obitu ostensis.
[Col. 1483A]

Testati sunt qui interfuerunt, post emissum spiritum capillorum ipsius albedinem in pristinum rediisse colorem juventutis. Testatur etiam religiosorum virorum contubernalis veritas, quod per decennium priusquam vita decederet a tactu genitalium membrorum penitus abstinuerit, sed si necessitas naturalis vel in equitando vel in procinctu quolibet alio tangere compulit, vel pallio, vel camisia manus obvolvit. Dum vero corpus ejus mortuum nudaretur ad lavandum, ut monstraret Deus quod pudorem castitatis servaverat, ea membra cancellatis manibus sibi texit, sicque donec reindueretur jacuit, lotus [Col. 1483B] aqua, vinoque perfusus postquam femoralibus reindutus complosas manus dissolvit, sicque quasi rursus mortuae reciderunt. Qui aderant glorificaverunt Deum, qui facit res mirabiles; et funeris exsequias explentes levaverunt corpus feretro, quod deferentes locaverunt in ecclesia Sanctae Dei Genitricis et perpetuae virginis Mariae, vigiliasque noctis illius cum psalmis et orationibus cum luctu et moerore maximo, peregerunt.



CAPUT LXVI. Quod in ecclesia Sancti Sepulcri, quam ipse aedificare et dedicare meruit, ante quinquennium sibi sepulcrum effodi fecerit, in quo et sepultus requiescit.
[Col. 1484A]

Mane facto, detulerunt illud ad monasterium Sancti Sepulcri quod a fundo sicut est aedificaverat, et ordinato abbate et monachis locum possessionibus et rebus commodis sicut hactenus cernitur honoraverat. Ibi quoque ante quinquennium quam vita decederet effodi sepulcrum sibi fecit, quod certis diebus revisens, et primo quidem desuper incumbens lacrymis et gemitibus fossam perfundebat, deinde pane vel carne, vel aliis cibariis implebat, quae pauperibus erogari mox faciebat. Sepultus est autem cum gloria et honore pontificali anno pontificatus sui vicesimo sexto [(12) 1Kb] , nono Kalendas Julii, Dominicae Incarnationis 1076, temporibus Gregorii septimi [Col. 1484B] papae, regnante Domino nostro Jesu Christo, cui est honor et gloria in saecula saeculorum. Amen.


(Quae sequuntur ab alio auctore scripta esse constare videtur ex c. 2 supra.)

Decimo Kalendas Julii obiit domnus Lietbertus episcopus Cameracensis atque Atrebatensis tricesimus primus, anno Dominicae Incarnationis 1076, quarto Kalendas Octobris. Translatio ejus anno Dominicae Incarnationis 1211. Ab obitu usque ad translationem ejus 135; a translatione prima usque ad secundam anni 61, quae facta est octavo Idus Junii




[Col. 1483]
Epitaphium domini Lietberti Cameracensis episcopi, ecclesiae Dominici Sepulcri fundatoris.


Clauderis hoc titulo lapidum, Lietberte sacerdos
   Spes et amor patriae, laus, decus Ecclesiae.
Hancque domum Christi spe felix instituisti,
   Rursus ut octava luce fruaris ea.
Clauditur incessu Cancri, solisque recessu
   Orbi sexta dies, quae tibi sit requies.




[Col. 1483]
LIETBERTI CHARTA De constituendis canonicis regularibus in ecclesia S. Autberti Cameracensi. (Anno 1066.)
(Actes de la province ecclésiastique de Reims, II, 77.)

[Col. 1483C] LIETBERTUS, Dei gratia Cameracensium episcopus, successoribus suis episcopis, et caeteris Christi fidelibus sempiternam gloriam.

Est quoddam monasterium infra muros Cameracae civitatis, in honore sanctorum apostolorum Petri et Pauli, sanctique Autberti confessoris, ejusdem civitatis episcopi, ibidem corpore quiescentis, consecratum, [Col. 1484C] ubi retro deserviebatur officio canonicorum: quibus injunctam servitutem negligentibus, coepit locus ille vilescere, et in dies a prioris honorificentiae statu declinare. Hoc ego considerans condolui, coepique animo volvere qualiter melius ad divinum cultum possem relevare. Tandem zelo Dei animatus et fidelium nostrorum consilio roboratus, [Col. 1485A] regulares canonicos, de communi viventes, et nihil proprium habentes, et ejusdem professionis et ordinis abbatem eo in loco constitui; restauratis et alibi restitutis praebendis canonicorum illorum, qui proprium retinentes, illic communiter vivere noluerunt. Aedilitatem vero et praeposituram, quae mei juris erant, praeter antiqua bona hujus loci, per consilium archidiaconorum, et canonicorum, et caeterorum fidelium nostrorum, huic ecclesiae contuli, et [Col. 1486A] insuper potestatem donandi praebendas abbati concessi

Signum Henrici (IV) regis. Sigishardus cancellarius, vice Sigifridi archicancellarii, recognovi. Data anno Dominicae Incarnationis 1066, indict. IV, anno autem ordinationis Henrici (IV) regis XIII, regni vero X.

Actum Triremundi.




POST MEDIUM SAECULUM.
ROGERIUS.




[Col. 1485]
NOTITIA HISTORICA IN ROGERIUM.
(FABRIC., Biblioth. med. et inf. Lat. VI, 121.)

Rogerius, aliis, corrupte, Frigerius, Italus jurisconsultus, saec. XI, qui primus in eam Pandectarum partem quam Infortiatum vocant glossas emisit, primus etiam Summam sive Compendium juris composuit. Reliqua illius in obscuro sunt. Pancirollus De claris legum interpretibus II, 18. Compendium ejus sive Summa, necnon Dialogus de praescriptionibus, exstant in Tractatu tractatuum, tom. IX, fol. 135, 136.




[Col. 1485]
ROGERIUS DE DIVERSIS PRAESCRIPTIONIBUS.
(Tractatus tractatuum, tom. XVII, folio 48.)



SUMMARIUM.
[Col. 1485B]

    1. Praescriptio dicitur quaelibet exceptio essentiam capiens ex tempore
    2. Exceptio solo comparata favore, quae dicatur.
    3. Exceptio nec favore nec odio comparata, quae sit. Actiones, ut plurimum, terminantur anno,
    4. Prescriptio quaedam triduo compleri potest.
    5. Appellanti quando obstet praescriptio anni.
    6. Praescriptio duorum mensium actioni ex stipulatu potest opponi.
    7. Redhibitoria actio quanto praescribatur tempore. Aestimatoria actio praescribitur anno
    8. Praetoriae actiones anno utili praescribuntur.
    9. Actio furti manifesti perpetua est.
    [Col. 1485C] 10. Petitioni haereditatis praescribitur quinquennio
    11. Fiscus quadriennali praescriptione gaudet conventus pro re aliena quam, ut suam, vendidit.
    12. Actiones criminales (injuriarum dempta) viginti annorum tolluntur praescriptione.
    13. Praescriptio anni utilis vel centum dierum obest ei qui praetorio jure vult succedere.





CAPITULUM PRIMUM.
[Col. 1486B]

Omnium praescriptionum viam ita posse facile percipi opinamur, si ipsarum varietates prius diligenter exposuerimus.

1. Est ergo praescriptio omnis exceptio ex tempore essentiam capiens; alias abusive, quaelibet exceptio, etiam fori, praescriptio vocatur. Sunt autem exceptiones tales, aut favore, aut odio solo, aut utroque neutro comparatae.

2. Favore solo comparata est centum dierum vel anni praescriptio, quae bonorum possessori objicit. Haec enim, nec primi gradus odio, cui objicit, nec sequentis favore, cui competit, sed creditorum gratia, ut cito quod convenerunt, habeant, et ipsius maxime defuncti causa, ne ejus bona tanquam prodigi [Col. 1486C] et inopis possideant, est a praetore inventa. Huic similis vero quinquennii praescriptio, defuncti statum juvans, ut Insti. de bono pos. § ult. Licet non semper comparata est longissimi temporis praescriptio sive usucap.

3. Neutro igitur nec odio nec favore, ut praescriptio annalis, quae actionibus praetoriis et poenalibus plerumque objicitur, quae nec actoris odio, nec rei [Col. 1487A] favore introducta est. Sed quia praetoris imperium annuum erat, idcirco et a praetore inventa est. Actiones plerumque anno finiunt, ut injuriarum actio et rescissoria, et aliae multae, ut in tit. De perpetua et temporali actione, in princ., Sed ex tempore oriantur, quando non semper peraeque computantur. Singularum praescriptionum tempora enumerare non sit taediosum; sunt enim praescriptiones, nunc 30, seu 40, nunc 10, sive 20 annorum, nunc minoris temporis, quas ut minus frequentes statim transcurramus.

4. Est ergo quaedam praescriptio, quae triduo completur, ut illa quae clientis patrono errorem corrigere volenti objicitur, ut cap. De er., advo. lib. ult. Sicut et illa 10 dierum silentio ex die scientiae [Col. 1487B] nascitur, quae appellare volenti opponitur, ut in auth. de appell. et intra quae tempus, § 1, col. 4; proinde huic si intra decem dies appellasset, 30 dierum obstaret praescriptio, si apostolos petere neglexisset, qui dies sententiae recitatione numerant, ut cap. De appel. l. Judicibus

5. Appellatori quoque qu. non ad principem appellavit, si causam exsequi differat, anni praescriptio obstat, aut biennii, si justa causa impeditur primo anno exsequi appellationem, ut in auth. de appella., § 2, et auth. De his qui nigre ad appel. Statim post princip. Illi quoque qui volens appellare, seu apostolos petere, non est auditus, statuta sunt tempora anni spatii, vel sex mensium, sive quatuor pro judicis qualitate, a quo vel ad quem provocatur, ut [Col. 1487C] cap. De appel., l. Si appellationem.

6. Actioni quoque ex stipulatu objicitur quoque duorum mensium praescriptio, veluti cum quis in causa privata sine scriptis fide jubens, personae exhibitionem pure promittit, ut cap. De fidejus., l. penul.; redhibitoria quoque sex mensium praescriptione ex ordine, casu vero duobus mensibus tollitur, veluti cum pro cautione quae edicto aedilium continentur, non praestita ea actione agatur, vel si convenerit, ut redhiberetur res, si displiceret, quacunque ex conventione est perpetua, ut cap. De aedili. act., l. Si apud, et l. penult. ff. eo l. Si venditor.

7. Aestimatoria quoque annalis praescriptio est [Col. 1487D] impedimento ex ordine, et cum pro non praestita cautione intenditur, sex mensium praescriptione tollitur. Cedunt autem tempora quae cum aedilitias actiones praescriptiones pariunt ex venditionis die, vel ex quo rei venditae cognosci potuit latens vitium, ut ff. eo l. Si venditor, et l. Quod si nolit. § Qui mancipia, l. Aediles aiunt, et l. Cum sex.

8. Praetoriae quoque poenales actiones ex ordine anni utiles praescriptione exstinguuntur. Rescissoria rei persecutoria cum sit, quia cum jus civile datur, eadem praescriptione tollitur: si quae vero poenam et rem persequitur, quo ad rem perpetua, quo ad poenam annalis est.

9. Actio vero furti manifesti, licet poenalis praetoriaque [Col. 1488A] sit, perpetua est, et ea quae pro ejecto et effuso competit, et si quae similes inveniuntur, ut ff. de action. et obligatio. l. In honorariis actionibus. ff. Vi bono rapt., l. II, § fi., et Instit. de temp. et per act. circa prin. ff., de vi et vi arma. ff. De his quae deject. vel effu., l. Si vero. § Praeter § fi. Actioni vero de dolo continui biennii exceptio objicitur, ut cap. De dolo., l. Optimum.

10. Petitio quoque haereditatis quocunque sub inofficiosi colore intenditur, quinquennali praescriptione tollitur, quia praescriptio tuetur etiam statum defuncti, qui communi opinione non in fugam conversus atque latitans, nec passus status controversiam mortis tempore ut civis Romanus vixit, ut cap. De inoffici. testamen., l. Si quis. cap. Ne de stat. [Col. 1488B] defuncto pro quin. quae ll. si mater, et pater, repetitio.

11. Quadriennii quoque praescriptio tuetur fiscum ab actione utili, qua convenitur. Cum rem alienam vendidit ut suam, haec quoque praescriptio fisco opponitur quandoque, veluti cum de bonis vacantibus fisco nundum nuntiatis, quis bona fide emerit. Alias autem ex ordine fiscus 20 annorum praescriptionem timet, nisi adversus eam sint statuta minora tempora, ut cap. De quadriennii praescript. l. I et II, ff. de divers. et tempor. praescript., l. Intra quatuor, et l. In omnibus, ff. de requi. re, et ab. dam. l. II; in casu vero quodam cum nulla currit praescriptio, ut cap. Ne rei. don., vel temp. vend.

12. Criminales actiones 20 annorum praescriptione [Col. 1488C] exstinguuntur, excepta injuriarum actione quae anno terminatur, et adulterii simplici accusatione, quae contra adulterum quinquennio continuo sopitur, ut cap. ad l. Corne. De fal., l. Querela, et cap, ad leg. Jul. de adulter., l. Adulter., ff. ad legem Jul. de adult., l. Miles, et l. Vim passam.

13. Volenti quoque jure praetorio succedere centum dierum vel anni utilis praescriptio obest, qui dies computantur utiles, ex quo quis cognatum mortuum seseque ad successionem vocatum scivit, aut scisset nisi jus ignorasset, ut ff. De bonorum possessio., cap. De jur. et fact. ignor. l. III.



SUMMARIUM.

    1. Praescriptio longi temporis quando inchoetur.
    [Col. 1488D] Praescriptionem longi temporis quae inducere possint.
    2. Titulus quid sit.
    3. Usucapere non potest qui titulum non habet.
    4. Error in facto alieno toleratur.
    5. Bona fides quae requiratur in praescriptione longi temporis.
    6. Personae adminiculum in praescriptione longi temporis est necessarium.
    7. Praescriptio ut initium capiat, quid necessario spectari debeat.
    8. Praescriptio longi temporis qualiter sit continuanda.
    [Col. 1489A] Praescriptio longi temporis quibus, seu per quae impediri possit.
    9. Privilegium rei praescriptionem impedit.
    10. Vitium fundi impedit praescriptionem.
    11. Praescriptio post sicut ab initio impediri potest.
    12. Praescriptionis longi temporis quid sit effectus.
    13. Praescriptio longi temporis solas in rem actiones tollit.





CAPUT II. De longi temporis praescriptione.

Restat ut longi ac deinde longissimi temporis praescriptionem videamus. Est ergo videndum quando [Col. 1489B] haec praescriptio inchoetur; causae quoque videndae sunt quae deficiunt vel impediunt ab initio, vel postea; effectus ejus tandem liquebit.

1. Inchoatur autem haec praescriptio in rem alienam a non domino quam ex compto vel simili causa acceperas. Inducunt autem praescriptionem hanc imprimis titulus justus, fides bona, cum personae apprehendentis adminiculo, quod sibi possit acquirere, ac tandem possessionis statuto tempore continuatio per adversariorum silentium roborata.

2. Titulus est omnis acquirendi dominii causa justa, ex qua nostrum fiat, quod non erat nostrum; horum titulorum quidam aliena, quidam solius juris nituntur auctoritate. Et qui aliena auctoritate nituntur, plerumque, propria nomina habent, puta [Col. 1489C] pro emptore, pro donato, pro dote, pro legato, pro derelicto, pro haerede, pro soluto. Qui vero solius juris auctoritate gaudent, uno generali nomine illi pro suo utuntur, quo solo titulo nostra fiunt omnia, quae mari, terra, coeloque capimus, quae de rebus nostro dominio subjectis nascuntur, et ea quae fluminis, jure, agris nostris accrescunt, vel occupatione, vel specificatione, vel simili jure nobis obveniunt, et sic istis titulis nostrum fit; tum vero et traditione, quod a veris dominis, vel perceptione quod de re nostra percepimus, ita si credimus dominos, licet non sint, qui nobis tradunt, vel ancillam nostram ex qua partum percepimus, praescriptionem servi usucapione inchoamus.

[Col. 1489D] 3. Sin autem verus titulus deest, licet ipsum te crederes haeredem, non usucaperes, nisi probabili errore facti deceptus esses, uti de eo dicitur qui ad emendum aliquid suo mandavit procuratori, quod cum non emerit, se emisse persuasit, atque ita tradiderit, magis est ut dominus qui tali deceptus errore accipit, pro emptore praescribat licet nulla fuerit emptio.

4. Error non in alieni facti ignorantia, quia plerumque prudentissimo fallit, est tolerabilis, ideoque praescriptio prodest, ut ff. De usucap., l. Celsus, et l. Nunquam, ff. pro empto, l. Quod vulgo, ff. pro suo, l. ult. et l. I et II, ff. de usucap., l. Potest. Nulla bona fides ex accipientis parte desideratur, et [Col. 1490A] ex dantis, nisi verus dominus jussum et alienationem factam ignoret.

5. Et est fides bona quantum ad hanc praescriptionem si is qui accepit dantem arbitretur alienandi eo modo jus haereditate. Item et in dantem, et hanc fidem ut pro emptore praescriptio inchoetur, oportet interesse et venditionis et traditionis tempore; in aliis autem sufficit eam adesse traditionis tempore, vel quo initium sumet praescriptio, ut ff. pro empto II, et l. Qui fundum, § Promittatur, et in Authent. ut sponsa. larg., § Rursus, collatio IX, constit. II.

5. Personae adminiculum in hac praescriptione desideratur, ut cum exordium capere debeat, sic sit persona quae suum aliquid possit habere; quae si [Col. 1490B] desit, praescriptionis cessat initium. Inde est quod si quid servo haereditario detur, ante, nec ejus usucapio, nec praescriptio inchoabitur, quam si haereditas fuerit adita: sic ut inchoetur haec praescriptio personam desiderat. Ut autem postquam est inchoata, continuaverunt eam, nec bona fides, ita nec personae desideratur adminiculum; nam, nec ex posteriore rei alienae scientia interrumpitur et per haereditatem vacantem completur, ut cap. De usucap. non trans., l. Usucap., ff. de usucap. Nunquam justo. praescriptio, possessio, et l. Haeres.

7. Sed titulus justus, fides bona, personae adminiculum, ut initium praescriptio capiat, spectantur; ut vero consummationis finem capiat, possessionis continuatio per decem annos inter praesentes, vel [Col. 1490C] viginti inter absentes est necessaria, si praesentes sunt, qui in eadem provincia domicilium habent, absentes qui in diversis.

8. Continuatur autem haec praescriptio sic, si nec civiliter, nec naturaliter ejus cursus fuerit interruptus. De qua re etiam latius videbimus, ut cap. De praescrip. long. temp., lib. I, II et ulti. Cum ergo ea adsunt, quae nunc notavimus, curret praescriptio, si quoque absint ea quae eam impediunt. Impediunt autem eam domini persona, res, necnon et actionis genus, nam contra personalem actionem haec praescriptio non currit, ut cap. Qui non obstat long. tempore praescrip., l. Neque mutui, neque domini persona. Hanc praescriptionem impedit ut si minor [Col. 1490D] 25 annis, vel furiosus, vel collegium divinum rei praescribendae sit dominus, ut cap. Qui non ob long. temp. praescrib., l. Non est, et cap. Qui cau. in inte. resti. non est ne. l. ut et in authent. de Eccle. tit. § pro temporalibus. Res quoque multis modis praescriptioni obest, nunc ipsius rei privilegio, nunc vitio.

9. Rei privilegium praescriptionem impedit, quod a commercio, sive dominio nostro vel jure eam eripuit. Natura a commercio hominem liberum eximit, ideoque nullo tempore praescribitur. Jus autem rem sacram, sanctam, et similem a commercio et a praescriptione eximit, nec non et fundum dotalem dummodo matrimonium duret, et sit vir solvendo.

10. Fundi quoque vitium praescriptionem impedit, [Col. 1491A] ut si sit vi possessus: tunc enim nec ab invasore, quoniam mala fide, et sine titulo possidet, nec ab emptore etiam bonae fidei praescribi potest, antequam possessione ad dominum reversa fuerit rei vitium purgatum.

11. Et sicut praescriptio obstat ab initio sic et post, et interruptio civilis aut naturalis, quae non ob id solum contingit, quia possessor post praescriptionis initium rem esse alienam cognoscit, ut cap. de long. tem. prae. q. pro. li. l. ult. et ff. de usucap, l. Usucapionem, et l. Sequit, § Quod autem et l., Non solum, et l. Quare, et l. Cum vir. ff. de fun. do., l. Si fundum. cap. De jure do., l. pen. et cap. De usuc. pro emp., l. Si partem, et cap. De long. temp. praescri. l. II.

[Col. 1491B] 12. Est autem praescriptionis cujusvis effectus ut actionem per exceptionem tollat, et suum quosdam ut etiam dominium transferat, et possessori cum actorem in rem defensionem pariat, dummodo possideat, eidem quoque saltem utilem dabit vindicationem, si a possessione ceciderit.

13. Solae vero an in rem actiones, sive directae, sive utiles, hac praescriptione tolluntur, nec non quod metus causa actio, sive haereditatis petitio, quoniam cum bonae fidei emptorem competunt, et hoc illo quia vindicationis loco dantur, et ut rei corporalis vindicatio tali praescriptione tollatur, supradicta desiderantur; ut autem rei incorporalis, id est servitutis vindicatio tollatur ex ordine satis est si praedicto tempore servitute non fuerit usus, qui eam [Col. 1491C] poterat vindicare, si restitutionis jure omnino careat, ut cap. De praescr. 30 vel 40 ann., l. Si quis., et cap. Qui. non. ob. lon. tem. prae., l. Neque et cap. De his quae vi., cap. De edit. divi Adri. tol. fi., et cap. De servi., l. Sicut, ff. de servi. ur. prae., l. Haec autem., cap. De se. re. pu., l. Attilicinus.



SUMMARIUM.

    1. Praescriptio longissimi temporis quando necessaria sit.
    2. Praescriptio longissimi temporis sive tricennalis quibus prosit, aut obsit.
    3. Jus quot modis quem petere prohibeat.
    4. Dos mulieri debita matrimonio constante non potest repeti.
    5. Praescriptio tricennalis duntaxat contra desides [Col. 1491D] locum habet.
    6. Praescriptio tricennalis quando contra actionem personalem nascatur
    7. Praescriptio tricennalis per quae impediri possit.
    8. Praescriptio triginta annorum impeditur propter actoris impuberis personam.
    9. Praescriptio 40 annorum in quibus locum habeat.
    10. Praescriptionis tricennalis, et quadragenalis effectus qualis.





CAPUT III. De longissimi temporis praescriptione.

1. Nunc de longissimi temporis praescriptione videndum est, quae alias ex 30, alias ex 40 ann. cur [Col. 1492A] riculis completur, et a superioris praescriptionis tractatu longe lateque abest. Porro cum tricennalis praescriptio sit frequentior, primum de tricennali, deinde de quadragenali in ejus defectu comperta videbimus. Videnda sunt itaque quae eam inducant, vel impediant eam, et quis sit ejus effectus; et primum quando haec praescriptio sit necessaria, et quare sit inventa.

1. Est autem haec praescriptio tunc demum necessaria, cum longi temporis praescriptio deficit, quod contingit, ut et supra diximus, sive reus personali actione perpetua convenire possit, sive in rem, et titulum, aut bona fide careat, aut si sit res vitiosa; habet autem praescriptio haec nec titulum nec fidem bonam, sed rei vitium, sicuti nec actionis genus, [Col. 1492B] nec actoris sive rei personam omnino distinguit.

3. Fures neque et invasores haec praescriptio munit. Imo vero propter milites, adultos, mulieres, et absentes, a junioribus divis principibus est ideo inventa, et quia ante, perpetuae constitutae fuerant actiones, certo fine taxarentur, et cum sit odiosa haec praescriptio, inducunt eam propter personalis actionis desidiam, et propter vendicationem illius longam, et inconcussam detentationem; ut nil personaliter quis obligatus est, statim ex quo quis cum effectu convenire cum creditore potest, et cessat, ita ut nil faciat pro suo in re conservando, initium talis praescriptio capit, et ideo donec actorem agere prohibet, nequit inchoari.

3. Prohibet autem jus quem petere, nunc ipsius [Col. 1492C] actionis, quae interdici debet, natura, nunc creditoris persona. Actionis natura tum impeditur creditor agere, et ideo contra eum non oritur praescriptio cum debitum quod in obligatione vertitur non sit purum, sed aut conditionem, aut temporis dilatione suspenditur, ut si promittatur vel legetur aliquid in diem vel sub conditione.

4. Idem est et in dote mulieri debita, quam ante solutum matrimonium ex ordine repetere vetatur, ideoque ante contra eam currere non incipit praescriptio. Actoris persona prohibet jus ipsum cui quid debetur petere, et ideo hujus praescriptionis cessat initium, ut si quid debeatur filiofamilias, propter quem ideo non currit praescriptio, quia in judicio, communi jure, sine patris voluntate nequit [Col. 1492D] consistere.

5. Quamobrem si non judicatur deses, nec desidiae poenam debet pati, et haec praescriptio contra deses duntaxat locum habet. Amplius sicut illi qui non egit, quia non potuit non currit praescriptio; sic nec creditori qui ideo suum debitorem non convenit, quod annis singulis ei solvit usuras; idem in cohaerede, sive socio, contra quos ideo famil. ercisc., seu com. divi. actio ei non competit, quia cum eo similiter possidendo semper de re tanquam communi; obventionem percepit tali enim facto, licet quidam quorum sententiam inanem probavimus consentiant, non minus actio servatur incorrupta quam si fuisset in judicium deducta, ut [Col. 1493A] Instit. de perpet. et temp. act., et cap. Non ob., l. I, p. l. Neque, cap. Unde vi, l. ulti., et cap. De praescri. 30 vel 40 an., l. sicut et Cum notissimi, et l. Si quis, et cap. De an. except. l. I, § fi., cap. De jure do., l. In rebus, et in auctor. ut sponsa lar., § Rursus, col. 9, constit. 2.

6. Sed quidem sancitum est hic ut contra personalem actionem nascatur talis praescriptio; ut vero contra venditorem initium capiat, et petitorem ex quo agere possit silere convenit et ipsum reum possidere non corporaliter, sed tamen civiliter quandoque pro suo. Ideoque nec colonum, nec emphyteutam in dominii quaestione, dum productionis nomine possidetur, cum domum tuebitur talis praescriptio. Idem et in creditore, dum hypothecae jure [Col. 1493B] pignori inhaereat, licet quidam contradicant, ut cap. com. De usucap. I, et cap. De praescr. 30 vel 40 an. l. Male agitur., et, cap. eod l. Cum notissimi, § Sed cum.

7. Et licet hujus praescriptionis facilis sit ingressus, sunt tamen praeterea quae supra diximus, quae eam impediunt ab initio, aut post. Ab initio impeditur haec, id est 30 an. praescriptio nunc propter rem, nunc propter actoris personam, nunc propter rei personam, et actionis genus. Rei ratio hanc praescriptionem impedit, ut si sit liber homo, aut sacrum quod possidetur, aut tale cujus non sit propria et continua possessio, quorum numero sunt omnes servitutes rusticae praeter aquaeductum, hic [Col. 1493C] enim quae ejus possessio sit quasi continua, rerum immobilium exemplo praescribitur. Idem est in urbanis servitutibus; in superficie consistentibus, ut tigni immitendi, et stillicidii, fiscalibus quoque functionibus; quoniam eis parere convenit omnes praediorum possessores, sicuti curiali, colonariaeve, seu ascriptitiae conditioni minime praejudicat hujus praescriptionis adminiculum, ut cap. De servit. et aqua., l. Si aquam. et ff. de mor. inf. cap. De agric. et censi. l. Cum satis l. II, et cap. De praescrip. 30 annorum, l. Praescriptionem, et l. Competit.

8. Propter actoris personam impeditur talis praescriptio, si sit actor impubes. Ei non curret praescriptio, antequam pubertatis annos ingrediatur, sicuti nec contra locum venerabilem, nec contra civitatem, [Col. 1493D] ut cap. De praescrip. 30 anno. l. Sicut, et l. Cum notissimi, et in auth. de Eccles. rit. § Pro temporalib., cap. De sacrosan. Eccl., l. Ut inter. Rei persona ac actionis genus ab initio hanc praescriptionem impedit, ut si creditori pro pignore quod debitor vel debitore vivo secundus creditor possidebat, hypothecaria competat actio, ut cap. De praescript 30 an. l. Sicut. et l. Cum notissimi, § Sed cum. Ex post facto quoque, scilicet jam sit coepta ab initio, ne inchoetur, huic praescriptioni obest litis contestatio, vel conventio judicialis, quae rem litigiosam facit, ut cap. De 30 anno. praescrip., l. Cum notissimi et l. Saepe. cap. De anna. excep., l. I. His cessantibus, quae praescriptioni huic obstare notavimus, si coepta fuerit, effectum sortiretur praescriptio, si [Col. 1494A] non, ante ejus consummationem interrumpitur legitime. Modos vero interrumpendi eam melius ostendemus

9. Ad haec notandum in quibusdam 40 annorum praescriptionem subrogari, in quibus tricennalem cessare diximus, ut in actione hypothecaria contra debitorem, vel secundum creditorem primo creditori competente, sicut et contra locum venerabilem tunc locum habet, cum ei talis competit actio, quae si privato competeret, 10 vel 20, vel 30 annorum praescriptione tolleretur, sed ubi aliqua praescriptio judicii continuatione est interrupta; et haec, id est 40 annorum praescriptio locum habet, et ex eo tempore incipit currere ex quo ultima procedunt litigia, ut cap. De praescrip. 30 anno., l. Omnes., et l. [Col. 1494B] Cum notissimi, l. Saepe, et cap. De anna. except., l. I, et in authen. de ecclesia tit. § Pro temporalibus.

10. Harum duarum praescriptionum, cum fuerint perfectae, varius est effectus; nam debitorem contra personalem actionem perpetua muniunt exceptione. Cui, si solverit, non dant condictionem, quoniam sunt comparatae creditoris odio; possessorem vero, qui venditorem poterat convenire, perpetua, dum possideat, tuentur exceptione, et si bonae fidei possessor, praescriptione finita, cadat de possessione, dant ei utilem in rem actionem, quae malae fidei possessori denegaretur, si de possessione sine alterius violentia quanquam re jam praescripta caderet. Sed cum verus possessor rem vindicare non [Col. 1494C] valeat, quam mala fide praescripserat, rei domino vel creditori, cui ea res fuerat obligata, datur ejus rei vindicatio, licet invasor, si nunc possideret, eos, scilicet dominum vel creditorem, ab agendo hac praescriptione repelleret, ut cap. De praes. 30 ann., l. Sicut, et l. Si quis. ff. de condi. ind., l. Exceptionem.



SUMMARIUM.

    1. Praescriptio longissimi temporis quomodo naturaliter interrumpitur.
    2. Praescriptio longissimi temporis litis contestatione civiliter interrumpitur.
    3. Actor quando possit praesidem adire et praescriptionem interrumpere.
    4. Praescriptiones quae omnes tollant actiones.
    [Col. 1494D] 5. Praescriptiones minores non currunt contra minores viginti quinque annorum.
    6. Praescriptio opposita non numeratae pecuniae quibus infringatur modis.





CAPUT IV. De interruptionibus praescriptionum.

Sed quoniam istae et aliae praescriptiones, ne consummationis finem capiant, interrumpuntur frequentissime, ideo interruptionum modos hoc in loco numerandos diximus, ac de modis 30 et 40 an. praescriptiones interrumpendi primum videndum est.

1. Interrumpitur autem haec praescriptio naturaliter veluti si possessor, coepta jam praescriptione, aliquo casu possessionem amittat, si vi, vel fluminis [Col. 1495A] impetu, vel sponte propria, vel aliis multis modis, ut ff. De usuca., l. Naturaliter, et l. Ei a quo ff. de acqui. pos., l. Qui universas; cap. De acqui, pos. l. ante penul. Hic autem interruptionis modus solis vindicationibus, ut perpetuentur, prodest.

2. Civiliter vero interrumpitur praescriptio litis contestatione, quae fit cum coeperit judex audire negotii summam per partium narrationem hinc inde factam; fit quoque interruptio sola conventione reo declarata, vel ejus saltem domni per judicis exsecutorem. Si debitor in suum creditorem novat vel emittat cautionem, aut etiam usurarum faciat solutionem, sive creditor, sive vi pignoris nanciscatur possessionem: tali enim facto, 40 an. praescriptio, quae contra hypothecariam, et tricennalis, [Col. 1495B] quae contra actionem personalem currere coeperat, interrumpetur.

3. Sed et cum eum convenire difficile sit, eo quod absit, vel sit potens, vel infans tutore carens, vel furiosus curatorem non habens, potest actor adire provinciae praesidem, vel procuratorem mittere, absque litis contestatione vel judiciaria conventione praescriptionem interrumpere, si saltem in scriptis apud eum a se factam deponat querelam; sed si praesidem adire nequeat, apud episcopum, vel defensorem civitatis, in scriptis querelam deponendo id consequetur. Si vero praeses et episcopus, et defensor defuerit, licet actori publice, et cum tabellionum, vel saltem trium testium subscriptione, si civitas illa careat tabellionibus, querimoniam proponere, [Col. 1495C] ubi reus habet domicilium, ut sic praescriptionis interrumpatur cursus, ut et tunc differt cum pupillaris aetas intervenit, puta cum majorem tali coepta praescriptione et nondum completa eum decessisse, eique pupillum successisse. In hoc enim casu juxta pubertatis tempus differtur praescriptionis cursus.

4. Hae praescriptionis omnes actiones tam in rem quam in personam tolluntur, et postquam sunt perfectae cum in sequit. [(1) 1Kb] , denegatur omnis restitutio, ut cap. De praescript. 30 an., l. Cum notissimi, et l. Saepe. cap. Ex quibus. Cum in integ. resti. non est neces., l. ulti. cap. De anna. except., l. I et II, [Col. 1496A] Hisdem modis 20 et 30 annorum praescriptio quae usucapio vocatur, quatuor vel etiam quinque annorum praescriptione, et si qua minor sit, interrumpitur, quibus 30 vel 40 annorum praescrip. interrumpi diximus, excepta biennii continui praescriptione, quod de dolo actioni objicitur, et quadriennii continui exceptione, quae postulanti in integrum restitutionem opponitur, hae enim duae praescriptiones nec litis constitutione interrumpuntur, ut cap. De dol. l. Optimum, et cap. De temp. in integ. resti.; l. Ea quae, et l. Petendae, l. Supervacuam.

Hoc amplius contra minores 25 annorum, ipso jure non currunt istae minores, scilicet 10 vel 20 annorum aut rescissoris temporis praescriptiones, excepta quinquennii praescriptione defuncti statutum [Col. 1496B] defendente. Contra majores quoque quandoque, aut ipso jure defenduntur, aut in integrum restitutione eliduntur, puta cum auctor jam intra statuta praescriptionum tempora jus suum exsequi ex probabili causa fueriti mpeditus. Quorum numero sunt re publica bona fide absentes, vel etiam alibi studiorum causa agentes et similes, ut cap. De qui. in integ. resti. non est nec., l. ult. et ff. Ne de sta. de p. q. l. Non esse, cap. q. n. ob., l. I, p., l. I, II et III, et in auth. ut sponsa lar. spe. s. com. § De praescriptione vero, ff. ex quib. cau. maj. 25. l, I.

6. Praescriptio quoque, quae non numeratae pecuniae exceptioni opponitur, modis supra dictis infringitur, et praeterea in scriptis facta extra judicium denuntiatione interrumpitur. Praescriptiones quoque [Col. 1496C] annuae, seu minoris temporis, interrumpuntur etiam per solam precum oblationem, principi factam, si ad eas principes rescribant, ut cap. De non me. pec. l. ult., cap. Quan. libel. prin. da. lit. con. l. I et II. Sed quoniam sunt quaedam species in quibus paulo ante praescriptionem currere negavimus, quod ab aliis affirmatur, ideo quemadmodum contrariam sententiam infirmet jurisprudentia ab ipsa exspectemus, quod quidem ita liquebit, si in questionum modos adversariorum allegationes et jurisprudentiae responsa, quae ab ipsa percepimus, inseramus.



ROGERII DE PRAESCRIPTIONIBUS DIALOGUS.
[Col. 1495]


SUMMARIUM.
[Col. 1495D]

    1. Actio pignoratitia quare post annos quadraginta concedatur debitori solvere parato.
    2. Praescriptio quando oriri dicatur.
    3. Jus solvendi vel offerendi per quadraginta annorum lapsum non potest auferri.
    4. Jus petendi et agendi quid requirat, ut contra aliquem currere possit.
    5. Praescriptio quadragenalis quid requirat, ut contra aliquem currere possit.
    6. Filiusfamilias suo nomine utiles potest actiones intendere.
    [Col. 1496D] 7. Praescriptiones poenales molliendae sunt, non exagerandae.
    8. Deses per omnia nemo judicari potest.
    9. Creditor qua ratione pignus debitori reddere compellatur.
    10. Creditor secundus quam praescriptionem primo creditori opponere possit.
    11. Jus quodlibet cuique competens an possit annis 40 tolli.
    12. Jus offerendi non tollitur praescriptione, licet actio hypothecaria elidatur.
    13. Actiones familiae erciscundae, communi dividendo, [Col. 1497A] sive pro socio an tollatur sociis in communi longissimo tempore possidentibus.
    14. Actiones familiae erciscundae, communi dividendo, et pro socio quando competant
    15. Socius, dum in possidendo communiter fructus communes percipit, actionem incorruptam, perinde ac si consortium judicio vexaret retinere dicitur.
    [Col. 1498A] 16. Res communiter possessa annis 59 an maneat communis, actione pro divisione sublata.
    17. Actiones pro socio, familiae erciscundae, et communi dividendo quando praescriptione tolli possint.
    18. Praescriptio consociis contra suas actiones currit altero, velut propriam, rem possidente.
    19. Consuetudinis cujus timeri debet interpretatio.





PERSONAE. ROGERIUS ET JURISPRUDENTIA
[Col. 1497]

[Col. 1497B] 1. ROGERIUS. Quaero cum omne jus 30 vel 40 ann. praescriptione tollatur, quare post annos 40 debitore solvere parato concedatur actio pignoratitia?

JURISPRUDENTIA. Hoc ideo concedo quoniam, antequam solvat vel offerat quod debetur, ut quidam minus recte dicunt, pro recipiendo pignore debitori non nascitur actio pignoratitia. Tunc enim demum pro recuperando pignore suae actio debitori competit ex ordine, cum solvere saltem paratus fuerit.

2. Cum ergo ante non possit intendi, merito ante contra eam non oritur praescriptio, quae tunc demum oritur, cum actor nullo jure petere impeditus, desidiae negligentiaeve deditus, quod ei etiam statim jus concedit, petere contemnit; ei nempe soli cum non egerit et merito imputatur, cui nihil, quominus [Col. 1497C] ageret, obfuit, ut cap. De praescrip. 30 ann. l. Sicut et l. Cum notissimi, cap. De anna. except. l. I.

ROGER. At qui potuit debitor ante quod debebat offerre, et sic pignoratitiam habere, quare licet his an. 40 pignoratitia non sit sublata, eo quod nondum erat nata, non tamen ultra valet intendi, etiam debitore solvere parato, quia offerendi jus, quod pignoratitiae sit praeparatorium, est causa annorum 40 praescriptione ablatum?

3. JURISPR. Annorum etiam 40 lapsu solvendi sive offerendi, jus debitori non potest auferri, et sic nec pignoratitiam tali praescriptione adhuc potest perdere, quia nondum ei competit nec offerendi jus, quod actori praestat aditum.

[Col. 1497D] ROGER. Atqui omne jus 40 ann. praescriptione tollitur?

4. JURISPR. Minime quod assumis verum est, solum enim petendi agendive jus, quod ad actorem pertinet, tali praescriptione tollitur, ut solvendi sive offerendi cum agendi petendive jure nil commune habet, nec ad actorem juvandum, contra quem sunt praescriptiones istae inventae, sed ad rem liberandum, pro quo defendendo sunt comparatae, pertinet ut sic quidem rectius dicamus post annos etiam 40 cum adhuc saltem naturaliter sit obligatus, debitorem posse et se et pignus suum solvendo liberare.

ROGER. Sed cum debitor potuit solvere, et sic pignoratitiam actionem quaerere, miror quare contra eum quasi desidem non currat talis praescriptio.

5. JURISPR. Ut contra te currat talis praescriptio, satis est quod aliquid facere potuisti, quo facto actionem [Col. 1498B] cum effectu quaereres. Nam et filiofamilias actionem aliquam habenti, licet ut sibi agere permitteretur facile posset a patre impetrare, non curret tunc haec praescriptio, cui rectius si quod allegasti intueamur quod non egerit, quam debitori quod non solverit, ut sic actionem pignoratitiam haberet potest imputari.

6. Nempe et filiusfamilias, et suo nomine utiles posset intendere actiones, veluti cum absit pater, vel sit vitae suspectae, et saepe facillimum ei est a patre consequi, ut vel ipse pater agat, aut sibi agere permittat quod etiam quandoque facere cogitur, ut cum haereditatem sibi delatam patre repudiante adeat; debitori vero saepius gravissima est debiti solutio, et cum filio non currat, vel cui sit latior agendi [Col. 1498C] via, satis minus debitori in casu curret cum sit ei multo angustior.

7. Et in summa praescriptiones istae etiam poena cum desides sunt inventae, et ideo non legum interpretatione exagerandae, sed minuendae sunt. Inde est ut si quaedam contra actorem quasi desidem videantur laborare, quaedam vero vel pauciora pro eo a desidiae poena excusando, faciant semper mitiora, id est quae non puniunt eligantur. Ut tunc dicitur cum ex causis variis habeas obnoxium, et cum convenias non pro singulis causis nominatim, sed cum adversus eumdem personalem et hypothecariam actionem habeas, alteram duntaxat intendas.

8. Nam tum dicitur cum omnem praescriptionem [Col. 1498D] interruptionem factam, quia non possis per omnia deses judicari. Similiter et contra filiumfamilias creditorem, hic, ut sit deses, et sic cum eum currat praescriptio, haec faciunt quando actionem habet etiam utilem, quandoque suo nomine, et quidem in judicio, si pater permittat, qui etiam hoc permittere quandoque cogitur, potest sistere, et agere quacunque etiam directa actione; hoc vero solum pro filiofamilias faciens contra omnia a desidiae quoque poena eum excusat. Quod pater, cum esset vitae suspectae, posset eum ne ageret prohibere, eo quod ad eum ususfructus nomine actionis commodum pertinet jure communi. Cum ergo hic a praescriptione excusetur, qui etiam actionem, uti dixi, habuit agendique facultatem habere potuit, non difficulter cuique volenti agere per judicis officium consentire compellitur, quamque genitor multo magis debitor [Col. 1499A] excusabitur, qui nec actionem habuit, nec ut eam haberet, fuit ei satis facile, ut cap. De bo. quae si, l. ult § 1 et in auth. de nup. § sed quod sancitum est, et cap. De anna. except. l. I. ff. De act. et obli. 6 filiusfamilias, et l. In factum, ff. de injur. l. Sed si unius, § filiofamilias, ff. de proc. l. Filiusfam.

9. Est et alia ratio multo validior, quae creditorem, licet diutissime inhaeserit, debitori solvere parato, pignus reddere compellit; quia creditoris possessio ad praescriptionem generandam, non ei sed debitori prodest, licet enim creditor sibi non tamen pro suo possidet, et ideo rem pignoratam nequit praescribere, sed ei, quo ad praescriptionem possidet, [Col. 1499B] a quo possidendi causam dent, cujusque tenet imaginem.

10. Inde est quod secundus creditor, quia debitoris nomine videt possidere, primo creditori debitore superstite eam solam praescriptionem, quam et debitor, valet opponere. Nam cum eam secundus creditor possidet, ipse debitor tenere videtur, ideo in codice dicitur 40 demum annor. praescr. secundum cum primum, ad ipsius debitoris similitudinem se posse defendere, et cum dicitur ubi creditor primus teneat, et secundus offerendo velit sibi pignoris eam confirmare. Esset quidem ultra modum absurdum, cum creditoris possessio debitori, ut ejus propriam praescriptionem pariat ad rem defendendam, si foret aliena, et eamdem cum ipsum, ut re careat, similiter [Col. 1499C] praescriptionem pareret, ut sic, dum debitor possideat, etenim per creditorem in hoc casu possidet, cum eum quanquam possessionem perdat, currat praescriptio, quod nunquam invenitur, et eadem est rem habeat, et cum eum ut re careat, et sic contrariam operetur, praescriptionem inducat possessio, quod non posse dici suadet ipsa ratio, uti de solutione dicitur facta ab eo qui civiter tum tenebatur ut in illa solutio contrarium operetur, non poterit debitori liberationem et obligationem parere, sic nec creditoris intentio debitori et cum eumdem praescriptionem pariet, ut ff. De solu. l. Qui decem in fi. ff. De usu cap. l. Pignori et cap. De 30 an. praescript. locum notissimi.

ROGER. Intellexi, jus 40 anno. non concedes tolli?

[Col. 1499D] 11. JURISPR. Nequaquam.

ROGER. At creditor secundus, ne priori offerendo, sibi pignus confirmet, aliorum 40 annorum praescriptione removeatur?

12. JURISPR. Licet hoc sit verum, non eo pertinet ut offerendi jus praescriptione sit sublatum. Sed ut actio hypothecaria, quae ei, cum primum creditorem cum obligationis replicatione competit, illa praescriptione sit elisa, namque tanto tempore ab actione excluditur, ideo et id auxilium ei denegatur, quod actioni opitularetur, item obligationis replicatio, ut ff. 7, po. in pig. ha. l. Potior. cap. De praes. 30 an. l. Cum notissimi.

13. ROGER. Et auctoritate et argumentis convictus [Col. 1500A] hoc fateor, sed cur sociis, cohaeredibus vel in commune 30 vel 40 ann. possidentibus, fam. ercisc., communi dividendo, sive pro socio actionem non tolli dicas, moveor; hic enim et actio competit, intendique potest, ex quo res coepit esse communis, lex quoque has actiones 30 ann. praesc. tolli dicit.

14. JURISPRUD. Licet quod proponis fateor; non tamen dum communiter possident, actio divisoria, sed nec praetoria eorum cuilibet praescriptione tolletur, et quod dicitur praescriptione has tolli actiones, tunc cum alter pro solido rem communem teneat, locum habet, ut tunc demum actioni communi dividendo seu familiae erciscundae praescribatur, cum et a suae partis vindicatione excludatur; [Col. 1500B] nam dum suae partis vindicationem et ad dividendum actionem retinet, adeo ut nec pacto de dividendo facto, et multominus communis detentionis praescriptione vendere posset eam, ne res absurda eveniat, ut quod peti possit, dividi non possit, ut ff. commun. divi. L in hoc judicio.

ROGER. An hae actiones, statim ut incipit res communis, esse competant?

JURISPR. Nequaquam, nec enim omnino lucem noscunt, qui eas tunc nasci dicunt, cum alteri sibi placeat a communione discedere.

ROGER. Quare ergo contra eas, licet communiter socii possideant, non currit praes.

JURISPR. Ut cum te talis currat praescriptio, non [Col. 1500C] est satis quod actionem habeat, quam possis statim intendere, et cesses, sed oportet te sic in actione intendendo cessare, ut nil facias quod tuum jus quasi nec deses, nec negligens conservare videaris.

15. At socius, dum communiter possidendo rem, communes fructus percipit, tali facto non minus actionem incorruptam retinet, quam si consortem judicio vexasset; nec non majori diligentia jus, quod in re communi habet, potest conservare quam rem jugiter tenendo ejus fructus pro sua parte capere, quando enim hoc facit, sui juris contemptor vel deses non recte judicat; sicut creditor tum recte deses non potest dici, ideoque cum eum non currit praescriptio, cum debitorem judicio non convenit, qui [Col. 1500D] in usurarum solutione exstitit denodatus: nam sicut illi pro debito usuras capiendo, sic et hic pro re communi percipiendo fructus, actiones suas vigilando perpetuat. Et sicut illi, qui devotum debitorem non exigit, sic huic, quia concordante socio non recessit, non potest imputari. Hoc amplius pro socio, ne ei occurrat praescriptio facit, quod nec post communem jugem, tricennalemque possessionem, quod sic possessum est, aliquo jure desinat esse commune. Imo si alterius tantum esset effecta communis, tunc tanto spatio, fieret ut de his actionibus potius prodesse quam obesse tricennalis communis detentio deberet.

16. ROGER. Rem communem manere, quantumvis [Col. 1501A] communiter annis sit possessa, 40 fateor; sed actionem pro divisione tolli dico, ut sic in posterum communioni stare per hanc praescriptionem arceatur socius, quemadmmodum hucusque steterat.

JURISPR. Eadem ratione dices quod si per an. 40 solas usuras accepit creditor, ut nec sortem, nec pignus possit petere, sed pro usuris duntaxat litiget, ut ei in futurum praestarentur, ut sunt retro praestitae, ne quid aliud ultra petere valeat, quod nec tu, ut reor, concedis. Non ergo tali praescriptione quem invitum communioni stare dicis, sicut nec invitum creditorem usurarum quaestui stare compelleres, ut cap. Commu. divi. l. ult. et cap. De 30 an. praes. l. Si quis emptionis.

17. Sed tunc tum praescriptiones has actiones tolli [Col. 1501B] dicas. Cum alter socius solus per rem, velut propriam, tenuerit. Hoc nempe in casu non est quaerendum ultra de re, an communis fuerit, ideoque communi dividendo actio tollitur, sed solum hoc, an alter tanto tempore, pro suo rem tenuerit, et quando etiam alias obtinet, et an tunc praescriptio locum habeat, cum auctor in quaestionibus praejudicet. At cum ambo et communiter possident, et de re veluti communi fructus percipiant, sicuti super re tanquam communi per actionem divisoriam quaeri potest, ut alter in eam solus impendat, delinquat, vel de ea quidem solus percipiat, sic, quod ad divisionem pertinet, per easdem actiones quaeri posse non desiit, nec eadem, acto tempore, quantum ad rem principalem, [Col. 1501C] pereat, quod accessiones, licet pro re principali sublata post duret, quod esset absurdum.

18. ROGER. Tunc cur actiones dicis eis currere praescriptionem, cum alter solus velut rem propriam possideat?

JURISPR. In quam?

[Col. 1502A] ROGER. Nunquam fuit de hac re haesitatio.

JURISPR. Has actiones nullo tempore finiri, etiam altero solo possidente, putabatur; quia saepius nasci videbantur. Credebatur nempe quoties socius solus de communi re capiat, vel in eam impendebat, seu delinquat; has enasci actiones, eo quod pro omnibus his prout eveniunt, socio obligatur socius. Idem in actione furti dicetur, eo etenim quod assidua contrectatio ne fur semper furtum faciat, quasi saepius renascendo, dicebatur, donec rem possideret, nullius temporum lustris furti actionem expirare, et ad has tollendas similis de familiae erciscundae, communi dividendo, pro socio, furti actione locuta est constitutio, ut annorum 30 praescriptione tolleret; licet etenim assidue contrectando fur furtum faciat; [Col. 1502B] verumtamen quia in se revolvitur fur furtum, sicque pro eo una sola semelque, tum furti actio, sive condictio nascitur, et ideo unius trecennii praescriptione tollitur. Sic quoque licet de communi percipiendo, vel in eam impendendove, socius obligetur, seu sibi alterum obliget, non tamen plures famil. ercis. seu communi dividendo actiones, sed una semelque tunc nata est inter eos actio, ut sic una possit praescriptione tolli, nam sicuti ipsa communio rerum, sic quando ea noscat una sola actio est.

ROGER. Et rationes exempla proposita retinet interpretatio.

JURISPR. 19. Ejus solis consuetudinis timenda fit interpretatio, quae errore vacua, legibus ronique [Col. 1502C] ostendetur contraria. Quincunque sit ergo, cui plus placeat, Capito an Labeo, praemissas distinctiones tot rationibus comprobatas, aequitati legum ac sensu commendabit, legumque argumentis tanto fortioribus, comprobabit quanto sibi faciliora esse majora non diffidat.



CATALOGUS PRAESCRIPTIONUM D. ROGERII.
[Col. 1501]

[Col. 1501C] Est praescriptio trium dierum, ut in advocato, cui licet infra triduum errorem corrigere, ut cap. De erro advoc.

Est 10 dierum, ut de appellationibus hodie, ut in authen. de ap. in prin. et ff. de iti. actuque pri. l. I.

Est 15 dierum, ut cum testes producuntur, ut cap. De test., l. Si quando.

Est 20 dierum in eo qui vult litem contestari, ut in auth. de exhi. et intro re. § illud quoque.

Est 30 dierum, ut de creditore qui scripsit se [Col. 1501D] accepisse creditum, ut cap. De non ms. pec. l. In contractibus § super caeteris.

Est quinquaginta dierum quae datur tutori ad excusandum, ut Instit. de excusa. § qui autem.

Est 60 dierum, cum quis emit ita, ut si displiceret, esset res inempta, ut ff. de aedil. edic. l. Quod si notit, § si quis venerit.

Est 80 dierum quae marito objicitur jure mariti accusare volenti, ut cap. ad jul., l. Jure mariti.

[Col. 1502C] Est centum dierum ad petendam bonorum possessionem, ut cap. Qui admit. ad bo. poss. l. Si bonorum.

Est duorum vel quatuor mensium, si promisisti te exhibiturum sine scriptis, ut ff. De re judic. l. Debitoribus.

Est sex mensium, ut redhibitoria; cap. De aedil. edic. l. II.

Est octo mensium ad faciendum inventarium, ut cap. De jure del. l. Scimus.

[Col. 1502D] Est annua, ut aestimatoria, et rescissoria, et quanto minoris, ut ff. De aedil. edic. l. Sciendum, § ulti.

Erat olim annua, bima, trima die, quae hodie per ex stipulatu actionem est sublata, ut cap. De rei uno. acti. § cum autem.

Est annua quae datur parentibus, et liberis ad petendam bonorum possessionem, ut cap. Qui admit. ad bono pos. emancipata.

[Col. 1503A] Est biennalis, ut de dolo, et de debitore qui rescripsit accepisse pecuniam, ut cap. De non. nu. pec., l. In contractibus, in prin.

Est biennii vel quadriennii, qua creditores in bonorum possessionem missi ab aliis se defendunt, ut cap. de bo. auth. ju. pos. l. Cum apud.

Est triennii in usucapione mobilium rerum, in instit. de usu, cap. in prin.

Est quadriennii quae datur ad implendam restitutionem post minorem aetatem, quae etiam datur utili anno hodie, ut cap. De tempor. in inte. resti. l. ultim.

Est quadriennii, ne adversus sacrum aerarium agatur, ut cap. De quadrien. praescript. lib. I.

[Col. 1503B] Est quinquennii ut de inofficiosi querela, et de donatione facta ab administratore, ut cap. De inoffi. test. l. Si quis filium.

Est quinquennii, ut ne post quinquennium de statu defunctorum quaeratur, ut cap. Ne de sta. defunc. p. q. q.

Est quinquennii ne adulter post quinquennium quo commissum adulterium dicitur, quod continuum numeratur, accusetur ut cap. ad lib. jul. de adult. l. Adulter

Est septem annorum, cum quaeritur utrum fuerit infans neque, ut proinde habeat effectum, ut cap. De jur. deliber. l. Si infanti.

Est decem, et viginti, et triginta, et quadraginta [Col. 1504A] annorum, ut cap. De praescripr. l. I et De praescip. 30 annorum.

Est 12 vel 14 annorum cum quaeritur pubes vel impubes quis sit, ut pro inde testetur, ut cap. Qui test. fa. pot. loc. si frater.

Est quatuordecim annorum ut currat praescriptio triginta vel quadraginta annorum.

Est 17 annorum cum quaeritur an quis postulare possit, ut ff. de postu. l. I, § initium autem.

Est 17 annorum praesc. cum quaeritur an manum mittere quis possit, ut insti. qui et ex qui. can. ma.

Est 18 annorum ut si mulier veniam aetatis impetret, ut cap. De his qui ve. aeta. impe., l. Ulti.

[Col. 1504B] Est 18 an. cum quaeritur an quis adoptare possit, ut ff. de adop.

Est 25 annorum. ut exinde major, et legitime sit aetatis.

Sunt et aliae praescriptiones, quae objiciunt volentibus adipisci honorem, ut in magistratib. et sacerdotio a summo usque ad minimum.

Sunt et aliae quae longum tempus non habent expressum, ut in usuris, ut de ea dictum est, quae longo tempore stetit, quae non capit certam formam, nisi in libertate, ut ff. De usur. l. Cum in rem verso.




ANNO DOMINI MLXXVI.
GUIDO AMBIANENSIS EPISCOPUS.




[Col. 1503]
NOTITIA HISTORICA.
(Gallia Christiana, nov. edit., t. X.)

[Col. 1503C] Ingelranni I comitis Pontivi filius Guido, Hugonis II etiam comitis et Fulconis abbatis Forestmonasterii frater, patruus autem Guidonis comitis, Angelranni abbatis Centulensis in studio litterarum discipulus fuit, cujus epitaphium scripsit. Ambianensis erat archidiaconus an. 1049 cum a Fulcone episcopo Romam missus est, abbatem Corbeiensem apud summum pontificem accusaturus. Factus est autem post Fulconem episcopus anno 1058 qui componitur cum primo ordinationis ejus anno in lamina plumbea inventa in capsa sancti Ratberti Pascasii Sept. 1710, ibidem inclusa in monimentum translationis hujus sancti factae IV Idus Julii 1058, auctore Guidone praesule Ambianensium. Anno eodem subscripsit die V Aug. donationi factae ab Henrico I rege abbatiae Hasmoniensi. Remis interfuit X Kal. Junii 1059, sacro Philippi I. Sigillum apposuit, an. 1060, diplomati Henrici I pro restitutione Sancti Martini a Campis. Paulo post Guido qui, cum esset archidiaconus, [Col. 1503D] auctor fuerat Fulconi episcopo, ut privilegia Corbeiensis Ecclesiae impugnaret, in ejusdem locum subrogatus, nihil non aggressus est, ac primo altaria ad monasterium pertinentia aliis contulit nec dato ab abbate pretio reddidit. 2o Clericos Corbeienses Ambianos convocavit, et detrectantes excommunicavit. [Col. 1504C] 3o Conventione apud Curtracum coram comite Balduino, multisque abbatibus et clericis spreta, abbatem ipsum ad synodum vocat, ire prae infirmitate non valentem excommunicat. 4o Re ad metropolitam delata, uterque ad auditorium archiepiscopi invitatur, cui monenti injuste prolatam excommunicationem non solum non acquievit Guido, sed etiam abbatem rursus excommunicavit. 5o Quinimo interdictionem ab officio durius minanti Alexandro II summo pontifici, apud quem abbas conquestus fuerat, obsecutus non videtur Guido, nec ab inquietudine monasterii destitisse, priusquam villa Nawez cum appendiciis ipsi ad vitam concessa fuerit VI Kal. Septembris, anno 1064. Insequenti Guido subscripsit factae in conventu Corbeiensi a Philippo rege confirmationi bonorum Ecclesiae Hasmoniensis, diplomati regis ejusdem duo altaria Sancto Martino confirmantis, et pro S. Memmio Catalaunensi, et factae a Gauzberto milite Hugoni abbati Floriacensi [Col. 1504D] donationi ecclesiae et burgi de Cadelata in pago Wustinensi. Anno 1066, instituit canonicos in ecclesia Sancti Martini in castro Pinconii. Eodem anno, videns ecclesiam Corbeiensem principis apostolorum aliorumque sanctorum mirae virtutis patrociniis praeditam, eamque pro modulo suo augmentare cupiens, [Col. 1505A] Fulconi abbati altare Ciriciaci ob indulgentiam suae transgressionis concessit, ea lege ut presbyterorum alter bis quotannis ad synodos dioecesanas accederet. Eodem subscripsit diplomati Flandriae comitis pro fundatione Sancti Petri Insulensis, et dedicavit ecclesiam 2 Aprilis. Eodem memoratur in placito Philippi I pro coenobio Sancti Medardi adversus Albericum Cociacensem, eique subscripsit. Anno 1067, praesens memoratur donationi factae majori monasterio a Roberto de Sablolio VII Idus Aug. Adfuit dedicationi ecclesiae Sancti Quintini Bellovacensis. Eodem anno Guidonis suasu Rodulfus comes Ambianensis dimisit Ecclesiae Ambianensi omnia jura quae comes ejusque vicecomites in terris ipsius ecclesiae a castello de Conteio dependentia habebant, anno 1071 sigillum apposuit privilegio ecclesiae Corbaliensi a Philippo rege concesso. Anno 1073, in loco oratorii aedificati ad portam Ambianensem, ubi sanctus Martinus chlamydis partem pauperi dedit, Guido [Col. 1505B] ecclesiam construxit, ubi sacrarum virginum loco clericos instituit, quibus omnium novalium episcopalium decimas largitus est, necnon annualia praebendarum vacantium Ecclesiae Ambianensis concessit diplomate, in quo se praesulem et procuratorem reipublicae Ambianensis nuncupat, quia post mortem Rodulphi de Crespiaco comitis, circa annum 1066, Simone ejus filio minorenni, procuratio seu administratio comitatus spectabat ad episcopum, in cujus clientela erat. Anno eodem Drogo Morinensis episcopus amicitia cum Guidone conjunctissimus qui cum sub disciplina Angelranni abbatis Centulensis adoleverat, ecclesiam Sancti Nicolai in claustro Ambianensi construxit. Anno 1075, Guido subscripsit confirmationi bonorum ecclesiae Compendiensis in concilio [Col. 1506A] Parisiensi male revocato in Spicilegio ad annum 1091. Eodem quo Gervinus abbas Centulensis, anno obiit Guido Ambianensis episcopus, nostri loci amator praecipuus, inquit auctor Chronici hujus monasterii. Obitum habet mense Decembri in ecclesia Ambianensi notatum his verbis: »Obitus Guidonis hujus ecclesiae praesulis, egregii moribus et doctrina, cui cum obvenisset jure haereditario comitatus Pontivi, dedit capitulo hujus ecclesiae XII molendina quae habebat in civitate ista super fluvium Somonae, successoribus vero suis episcopis dedit IV molendina quae habebat super fluvium Arnae. Procuravit etiam Guido ut Drogo Bovensis dimitteret ecclesiae Ambianensi totam advocaciam et comitatum villae Costeneii. Abbatiae quoque Centulensi duo dedit altaria, ut ad Ecclesiam Amb. transmitteretur amictus auro et lapide pretioso mirifice decoratus quem Gervino abbati dederat Edith Hetguardi Angl. regis uxor.«

Virum fuisse poeseos amantem Guidonis opera [Col. 1506B] testantur, quem Guillelmus Gemeticensis lib. VII, Hist. c. 44, elucubrasse dicit de expugnatione Angliae ann. 1066 a Guillelmo conquestore Normanniae duce opus non contemnendum heroico metro exaratum [(1) 1Kb] . Ordericus Vitalis, lib. III Hist. de eo sic habet: »Guido metricum carmen edidit, quo Maronem et Papinium gesta heroum pangentes imitatus, Senlacium bellum descripsit, Heraldum vituperans et condemnans, Guillelmum vero collaudans et magnificans.« Ordericus idem describens, lib. IV, pag. 516, accessum Mathildis reginae uxoris Guillelmi Conquestoris in Angliam an. 1068, ait: »In clero qui ad divina ei ministrabat, celebris Guido Ambianorum praesul eminebat, qui jam certamen Heraldi et Guillelmi versifice descripserat.«




[Col. 1505]
NOTITIA LITTERARIA
(Histoire littéraire de la France, tom. VIII pag. 31.)

[Col. 1505C] Guillaume de Poitiers, historien de Guillaume le Conquérant, dit en parlant des prodiges de valeur que ce prince fit à la journée d'Hastings, qui fut suivie d'une victoire complète sur Harold et de la conquête de l'Angleterre, que les auteurs de la Thébaïde et de l'Enéide y auraient trouvé un sujet d'autant plus digne de leur muse, qu'il leur aurait fourni des événements plus vrais. Gui, qui aimait la poésie, entreprit de traiter ce sujet; et Orderic Vital (l. III, p. 504), saisissant la pensée de Guillaume de Poitiers, temoigne qu'il y avait imité Stace et Virgile; qu'il y relevait autant les actions héroïques de Guillaume qu'il y blâmait et rabaissait celles d'Harold son compétiteur. Guillame de Jumiéges (l. VII, c. 44), auteur contemporain, renvoyant à ce poëme de l'évêque Gui, et à l'Histoire de Guillaume de Poitiers, ceux qui souhaiteraient de savoir en détail la Vie de Guillaume le Conquérant, dit qu'il était écrit en vers hexamètres, et que l'ouvrage [Col. 1505D] avait son mérite: opus non contemnendum. Quelque modeste que soit ce témoignage, il est avantageux pour le poëme, puisqu'aux termes de cet écrivain on y trouvait la vérité de l'histoire.

Au reste on ne saurait dire de quelle manière notre prélat a exécuté son dessein. Il n'est pas possible d'en juger par l'ouvrage même, qui semble perdu. Duchesne, remarque le P. le Long avec une inexactitude dans sa sitation (LE LONG, Bib. Fr. p. 747), le cite comme manuscrit, mais sans indiquer l'endroit où il se trouve. Nous l'avons cherché [Col. 1506C] inutilement dans cette infinité de manuscrits dont nous avons les titres dans le Bibliotheca bibliothecarum de Dom de Montfaucon. Tout ce que l'on peut dire est que le XIe siècle, quoique fécond en versificateurs, n'a cependant produit aucun bon poëte. D'ailleurs, s'il faut juger du poëme de l'évêque Gui par d'autres vers qui nous restent de lui, il n'avait rien au-dessus des autres pièces de poésie du même temps. Il est néanmoins vrai que la matière étant riche, élevée et animée par elle-même, pouvait avoir communiqué quelques traits de ces caractères à la muse de notre évêque. Il avait fini cet ouvrage lorsqu'en 1068 il passa la mer en la compagnie de la duchesse Mathilde (ORD. VIT. l. IV, p. 510). De sorte qu'il y avait travaillé aussitôt après la bataille de Hastings, qui se donna en octobre de l'année 1066.

Les autres morceaux de versification qu'on nous a conservés de ce prélat, consistent en l'épitaphe [Col. 1506D] de l'abbé Enguerran son maître, telle que nous l'avons rapportée à la fin de son éloge, et qu'Hariulfe l'a insérée dans sa Chronique (Cent. Chr. c. 17, p. 569). On lui attribue aussi les trente-deux vers sur le même abbé qui suivent l'épitaphe, et que les premiers successeurs de Bollandus et Dom Mabillon ont réimprimés à sa suite, après les avoir tirés de la même chronique, où ils sont insérés.

Jean de la Chapelle, autre chroniqueur de Saint-Riquier, qui écrivait en 1492, ajoute que l'évêque Gui composa plusieurs autres écrits en prose depuis [Col. 1507A] la mort d'Enguerran. Mais cet auteur ne nous en fait connaître aucun en particulier. Peut-être seraiton fondé, sur ses propres expressions, ex transitu sui magistri Ingeranni, de mettre de ce nombre la Vie du même abbé (Cent. Chr. l. III, c. 32, p. 541), [Col. 1508A] dont nous avons dit ailleurs un mot d'après Hariulfe. Ce chroniqueur, il est vrai, la croyait de quelqu'un de ses frêres, parce qu'elle ne portait pas le nom de son auteur; mais il aurait pu se tromper ou avoir été trompé par d'autres sur ce point de critique.




[Col. 1507]
EPISTOLA GUIDONIS AMBIANENSIS EPISCOPI AD FULCONEM ABBATEM CORBEIENSEM Ut synodo mox celebrandae intersit. Anno 1061.
(Actes de la province ecclésiastique de Reims, II, 73.)

[Col. 1507B] FULCONI Corbeiae abbati, GUIDO divino praesagio sibi datus episcopus modeste sapere et superflua devitare [(2) 1Kb] .

Quoniam ad ecclesiasticae eruditionis utilitatem synodales conventus Patres legimus instituisse, decet et nos, qui eorum laboribus, licet virtutibus impares, successimus, in praesignatis vestigiis prout mundana tempestas ignoscit, gressus infigere. Quapropter [Col. 1508B] vestram columbinam sagacitatem nostris usibus profuturam, synodo quam III nonas Julii celebraturi sumus, vos interesse invitatum decrevimus; Balduinum vero monachum vobiscum adducere atque ibidem nostris visibus praesentari curate. Si autem, illicitis excusationibus oppositis, praedicto concilio vos subtraxeritis, vinculis anathematis sine dilatione vinciamini. Vale.




[Col. 1507]
CHARTA GUIDONIS EPISCOPI AMBIANENSIS ABBATIAE CORBEIENSI CONCESSA. Anno 1066.
(Actes de la prov. ecclés., etc., II, 78.)

[Col. 1507C] GUIDO, divinae providentiae clementia Ambianensis episcopus, omnibus in Christo regeneratis tam praesenti aura fruentibus quam successuris, in summo opifice perfectionem et salutis aeternae retributionem.

Cum coelestis gratiae pietas ad hoc operis humilitatem nostram pontificali dignitate sublimaverit, ut ea quae sanctis Patribus stabilita esse cognoscimus, non solum non infirmare, verum etiam auctoritate nobis collata sancire debeamus, summopere nos satagere oportet, ut vestigiis eorum bona imitando adhaereamus. Quapropter Corbeiensis coenobii principalem ecclesiam principis apostolorum aliorumque [Col. 1507D] mirae virtutis sanctorum patrociniis videntes praeditam, et antecessorum praesidiis amplificatam, [Col. 1508C] dilectionem vestram cognoscere volumus in quantum et nos ipsius ecclesiae facultates pro modulo nostrae parvitatis augmentamus. Fulco igitur praelibati monasterii abbas paternitatem nostram mansueto affectu adiit, atque ardenti charitate exoratus fuit, quatenus altare vici qui dicitur Ciriciacus (Querrieux), exteriora enim loci ejus beneficia possidebat, praefatae ecclesiae conferremus et ob indulgentiam nostrae transgressionis concederemus. Cujus postulationibus assensu Roberti archidiaconi acquiescere decrevimus, ita tamen ut illud altare duo clerici, scilicet Robertus et Oltricus personaliter susciperent; quibus hominem exuentibus, alii eodem [Col. 1508D] numero atque aequali conditione gratis subrogentur: verum pro honoris dignitate nobis vel nostris successoribus [Col. 1509A] triginta solidi tribuantur. Sed quia canonum auctoritate didicimus episcopales sententias irritas haberi, nisi praesentia clericorum suorum contigerit eas roborari, ut rata atque insolubilis aeternaliter haec chartula permaneat, prius signum nostrae paternitatis inseruimus, et exinde datis canonicis nostris duobus modiis vini pro numero personarum, ut mos exigit, manibus eorum confirmandum tradidimus.

Signum Guidonis pontificis. Signum Roberti archidiaconi et thesaurarii. Signum Balduini Pontiviensis archidiaconi et praepositi. Signum canonicorum: Guidonis decani, Salomonis sacerdotis, Nantaurli sacerdotis, Guicardi sacerdotis, Berengarii sacerdotis, Adelelmi sacerdotis, Werenfridi diaconi, [Col. 1510A] Hugonis diaconi, Rotberti diaconi, Petri diaconi, Roriconis diaconi, Rotberti diaconi, Odonis diaconi, Bavonis diaconi, Widonis subdiaconi, Rotberti subdiaconi, Rammandi subdiaconi, Rothberti subdiaconi, Johannis subdiaconi, Rotgeri subdiaconi, Arnulfi subdiaconi, Roriconis acolythi, Andreae acolyti, Rotberti acolythi, Clari acolythi, Geroldi acolyti. Signum laicorum: Veremundi vicedomini, Drogonis Turrensis.

Actum Ambianis infra ecclesiam beatae Mariae semper virginis, ante altare sancti Petri apostolorum principis, anno ab incarnatione Domini MLXVI, indictione IV. Gonfridus cancellarius legit et perfecto subscripsit.




[Col. 1509]
EPITAPHIUM ANGELRANNI ABBATIS CENTULENSIS AUCTORE GUIDONE EPISCOPO AMBIANENSI.
(MABILL., Act. SS. Bened., VI, 507.)


Quem tegit hic tumulus lectissimus Angelirannus
   Hujus coenobii pastor et abba fuit:
Dux gregis Ecclesiae, monachum spes inclita vitae,
   Vixit et in mundo mundus, et in Domino.




[Col. 1509]
EJUSDEM GUIDONIS VERSUS DE EODEM.


Abba Angelrannus loculo quae paucula nostro
Contulit, hic retinet scriptus qui cernitur albus.
Sancti Vincenti, necnon Sancti Benedicti
Ecclesiam struxit, cellam infirmisque paravit.
A fundamentis instauravit paradisum:
Altaris Petri tabulam componere fecit:
Thuribula ex argento etiam conflare gemella.
Librum Evangelii, sancti Vitamque Richari
Ipsius studium mero argento decoravit.
Est et Episto-liber-larum atque Evangeliorum
Ipsius argento quem industria nempe paravit.
Ipsius atque calix studio praeclarus haberi
Cernitur adjuncta sibimet cum lance decenti.
Praeter et hunc alius quem in missis semper habebat:
Unum dorsale, et tria pallia quam pretiosa.
Terras servavit pervasas, atque redemit:
Sicut Noguerias, Gaspannas, et Drusiacum;
Guibrentri ecclesiam, Froocort, montisque Rochonis;
Ecclesiam Sacri Campi, discrimine diro
Dum plures trahitant, ut pars contraria vincat,
Detractus multis multa et perpessus iniquis,
Quae supra retuli, necnon quamplura peregit,
Actum sic ut sit Domini scientia novit;
Excedunt libri numerum quos ipse novavit.
[Col. 1511] Insuper excedunt numerum quos ipse refecit.
Talibus atque aliis coelestis praemia regni,
Ut spes est, meruit. Lector, quod posse monemus.
Ultimus ipsius fuit hic finis studiorum.
Ecclesiam sanctae reficit moriendo Mariae:
Cujus apud Dominum nobis suffragia prosint.
Ergo horum revocatori sint praemia vitae.
Damnetur, cujus studio haec neglecta peribunt.




Volume back matter





[Col. 1511]
ORDO RERUM QUAE IN HOC TOMO CONTINENTUR.

    [Col. 1511] OTHLONUS, PRESBYTER ET MONACHUS COENOBII S. EMMERAMMI RATISBONENSIS. 9
    De vita et scriptis Othloni disquisitio. 9
    OTHLONI LIBELLUS DE SUIS TENTATIONIBUS, VARIA FORTUNA ET SCRIPTIS. 23
    Monitum. 27
    PARS PRIMA. 29
    PARS SECUNDA. 51
    Dialogus de tribus quaestionibus. 61
    Prologus. 61
    CAPUT PRIMUM.---In divinis Scripturis homo abunde docetur quae scitu ad salutem necessaria sunt. 61
    CAP. II.---Quomodo misericordia plena dicatur terra, cum tot malis affligantur homines. 63
    CAP. III.---Deus singulari quadam pietate permisit ut homo in bono et gratia non esset stabilis. 64
    CAP. IV.---In damnatione angelorum apostatarum justum Dei judicium; in reparatione hominis lapsi divina pietas apparet. 66
    CAP. V.---In peccato originali facto hominis meritum; in dimisso divinae pietatis donum probatur. 68
    CAP. VI.---Divina pietas et severitas sunt duo retia quibus Deus salvandos ad se trahere consuevit. 69
    CAP. VII.---Afferuntur ex Veteri Testamento divinae pietatis et severitatis exempla. 69
    CAP. VIII.---In Veteri Testamento Dei judicium, in Novo gratia, ejusdem pietas speciali quodam modo intelligitur. 70
    CAP. IX.---Ex quotidiana etiam vita ostenditur mira divinae severitatis pietatisque conjunctio, qua hominis salus consistit. 71
    CAP. X.---In aeternis damnatorum suppliciis et beatorum gaudiis eadem Dei severitas et pietas relucet. 72
    CAP. XI.---Quomodo unius hominis culpa totum genus humanum perierit. Difficultas quaestionis. 73
    CAP. XII.---Deus severitate improbos et superbos compescit; lenitate humiles in spem erigit. Ostenditur id pluribus exemplis. 74
    CAP. XIII.---Eadem doctrina Novi Testamenti exemplis confirmatur. Quomodo daemonum tentationibus resistendum, etc. 76
    CAP. XIV.---Contra pravam divinae Scripturae interpretationem, et avaritiam rapacitatemque clericorum. 77
    CAP. XV.---Divinae pietatis est virtutum et vitiorum exemplis recta docere. 78
    CAP. XVI.---Ostenditur exemplo Christi per faciliora et planiora ad difficiliorum et obscuriorum cognitionem progrediendum esse. 80
    CAP. XVII.---Proponitur quaestio de quatuor speciebus divinorum judiciorum. 81
    CAP. XVIII.---Quae inter homines sint justa et necessaria, occulta, vel manifesta, etc. Quae in Deo. 82
    CAP. XIX.---Exempla primae speciei divinorum judiciorum, quae dicuntur justa. 84
    CAP. XX.---Deus in quibusdam manifestis judiciis ostendit quam in occultis juste judicet. 86
    CAP. XXI.---De secunda specie divinorum judiciorum, quae dicuntur necessaria. 87
    CAP. XXII.---Labor infidelium fidelibus proficit et prodest. 89
    [Col. 1512] CAP. XXIII.---Quae quam sint illa Dei judicia, quae justa simul et necessaria dicuntur? 89
    CAP. XXIV.---Evae exemplo data doctrina confirmatur. 91
    CAP. XXV.---Exemplo Judae proditoris idem roboratur et declaratur. 92
    CAP. XXVI.---De quarta specie divinorum judiciorum, quae dicuntur occulta. 93
    CAP. XXVII.---Qua ratione et quot modis gratia Dei humana merita excedat. 94
    CAP. XXVIII.---Resolvitur quaestio de universali hominum interitu, capite 11 proposita. 95
    CAP. XXIX.---Expediuntur reliqua, quae ad quaestionem praemissam penitus dissolvendam faciunt. 97
    CAP. XXX.---Quaestio num homini suppetat facultas superandi difficultatem bene agendi et quomodo illa obtineatur. 98
    CAP. XXXI.---Quid sit hominis meritum. Homo tot modis bene potest agere quod modis male. 100
    CAP. XXXII.---De interiori hominis bene maleve agendi facultate, et de circumcisione cordis. 100
    CAP. XXXIII.---Deus in hac vita idcirco quaedam nobis obscura, difficilia et adversa relinquit ut nobis occasio sit fidem, spem et charitatem probandi. 101
    CAP. XXXIV.---De mysteriis numerorum, in primis unitatis et ternarii; quomodo sanctissimae Trinitatis et Unitatis cognitionem deducant. 103
    CAP. XXXV.---Quomodo, ex numero primo et secundo, fide possit percipi quod Deus Pater sit ingenitus, Deus vero Filius genitus, et quod per hunc omnia facta sint. 105
    CAP. XXXVI.---Sicut numerus tertius a primo et secundo est, ita Spiritus sanctus a Patre et Filio non generatur, sed procedit. 107
    CAP. XXXVII.---Exempla quibus docetur quomodo trinitas in unitate et unitas in trinitate sit intelligenda. 109
    CAP. XXXVIII.---Sanctae crucis signum in summa Trinitate reperitur et quomodo. 111
    CAP. XXXIX.---De mytico numeri binarii, ternarii, quaternarii et quinarii significatu. 112
    CAP. XL.---Quid mystice numeri a senario usque ad denarium significent. 114
    CAP. XLI.---De numero denario ejusque mystico significatu. Divisio numerorum in eos qui ad se dicuntur, et in eos qui relative ad alterius numeri consonantiam dicuntur juxta musicam. 117
    CAP. XLII.---Quid mystice significent numeri qui ad se dicuntur? Quid ii qui ad aliud referuntur? 119
    CAP. XLIII.---Quam mirifica sit in corporis membris, in artibus tum liberalibus tum mechanicis, denique in regionum proventibus, ipsisque diversis virtutibus harmonia. 119
    CAP. XLIV---Qualis et quanta reperiatur harmonia inter vitam monasticam et saecularem, Vetus et Novum Testamentum, corpus et animam, diversorumque hominum status? 121
    CAP. XLV.---De harmonia, quae in beatis obtinet. 123
    CAP. XLVI.---De diversis diei et noctis mysteriis et significationibus. 124
    CAP. XLVII.---Quid sensu mystico innuant languor et medicina corporalis, quid copia et penuria rerum? etc. 127
    [Col. 1513] CAP. XLVIII.---Elementa rerum, quae per divini nominis invocationem consecrantur, non solum mystica, sed et sancta et salutaria sunt. Haec ad altaris mysterium congrue ac apte assumpta sunt, etc. 127
    CAP. XLIX.---Exponit Othlonus qua ratione ad haec latius exponenda delatus sit, pluraque de fidei efficacia subjungit. 129
    CAP. L.---Moralia, metra et sententiae. 131
    Othloni summa dictorum de mysteriis numeri ternarii. 133
    EPISTOLA DE PERMISSIONIS BONORUM ET MALORUM CAUSIS. 137
    LIBER DE CURSU SPIRITUALI. 139
    Prologus. 139
    CAPUT PRIMUM.---Quid sit stadium et cursus spiritualis. 141
    CAP. II.---Quod sint currentium species, et quo modo cuilibet currendum sit, si recte currat. 143
    CAP. III.---Quomodo cursum suum instituant qui sacrarum litterarum scientiam consecuti sunt. 145
    CAP. IV.---Quot et quam efficacia bene currendi documenta et exempla in Davide ejusque Psalterio reperiantur. 147
    CAP. V.---Alia documenta et medicamenta pro diversis morbis et vitiis animi ex psalmis depromenda. 151
    CAP. VI.---De mysteriis incarnationis, resurrectionis, ascensionis, etc., Domini nostri Jesu Christi, a Davide in psalmis praenuntiatis. 156
    CAP. VII.---De mysteriis passionis Dominicae in psalmis praemonstratis, et de mutatione personarum in uno eodemque psalmo loquentium. 159
    CAP. VIII.---Eadem mutatio personarum in eodem psalmo aliis exemplis ostenditur, doceturque quam haec doctrina ad psalmos recte intelligendos necessaria sit, quam vera et justa sint Dei judicia secundum psalmi XVIII, v. 10. 164
    CAP. IX.---Amplius divinorum judiciorum quorumcunque veritas et justitia probatur. Adhortatio ad diligentem divinarum Scripturarum lectionem, etc. 167
    CAP. X.---Varia moralia documenta ex diversorum psalmorum versibus collecta. 171
    CAP. XI.---Quam uberes in psalmis sententiae occurrant quae tribulatis solatio sint, quamque Psaltes divinus omnibus omnia factus fuerit. 174
    CAP. XII.---Quibus psalmorum peccatores terreantur, 178
    CAP. XIII.---Divina justitia et clementia ex oppositorum natura ostenditur, et selectis psalmorum sententiis eadem doctrina confirmatur. 182
    CAP. XIV.---Sententiae psalmorum, quibus omnes generatim fideles ad studia sanctitatis incitentur. 186
    CAP. XV.---Quae sit confessio poenitentiae, quae laudis? documenta moralia ex libris Salomonis, Job, Isaiae, Jeremiae, etc. 190
    CAP. XVI.---Documenta moralia ad recte currendum necessaria ex dictis et gestis Christi in quatuor Evangeliis relatis, excerpta et explicata. 194
    CAP. XVII.---Alia ejusdem generis documenta ex sacrosanctis Evangeliis. 199
    CAP. XVIII.---In quibus Evangeliorum locis perpetuo vigilare, fraudulentis cogitationibus resistere, semper proficere jubeamur, et quid prosit baptizatis parvulis fides offerentium. 202
    CAP. XIX.---Exhortatio ad divites, rerum divinarum incurios, imprudentes Ecclesiarum pastores, intemperantes et divinae vocationis contemptores. 206
    CAP. XX.---Adversus splendidas mensas et vestes, rapinam, superbiam, pusillanimitatem, etc. 211
    CAP. XXI.---Narrat auctor quae tentationes et facta in conversionis et cursus sui spiritualis initio sibi obvenerint. 214
    CAP. XXII.---Unde ac quomodo incitatus ad scribendum fuerit Othlo, quasque consolationes in animo perceperit et divinas inspirationes fervente tentatione. 218
    CAP. XXIII.---Plures coelestes doctrinae, quibus auctor imbutus ad vincendas tolerandasve tentationes excitatus fuit. 223
    CAP. XXIV.---Cur Deus omnem creaturam rationalem tentari permiserit, et quanta tum Veteris tum Novi Testamenti Patres pertulerint, antequam in arcem perfectionis evaderent. 231
    CAP. XXV.---Varia tentatorum, praesertim a Spiritu luxuriae exempla. Quanta humiliandi nos necessitas sit, etc. 231
    CAP. XXVI.---Quid omnibus universim hominibus necessarium sit ad hoc, ut recte ad patriam currant. 236
    Narratio Othloni de miraculo quod nuper accidit cuidam laico. 242
    [Col. 1514] LIBER DE ADMONITIONE CLERICORUM ET LAICORUM. 243
    Praefatio. 243
    CAPUT PRIMUM.---Maxima necessitas et causa homines officii commonendi neglectus religionis, persecutio Ecclesiae, devastatio monasteriorum, etc. 245
    CAP. II---Quomodo in solis imagine sacratissimae Trinitatis mysterium reluceat. 247
    CAP. III.---Idem argumentum uberius pertractatur, pluresque e creatis figurae Trinitatis offeruntur. 249
    CAP. IV.---Proponuntur clericis diversae evangelicae parabolae, quarum meditatione diversis eorum vitiis medicina paretur. 251
    CAP. V.---Aliae parabolae, et documenta proferuntur ex Novi Veterisque Testamenti libris, quibus clerici ad persananda vitia tum in se, tum in aliis utantur. 253
    CAP. VI.---Docentur clerici quae laicis praedicent, ut frugi sint. 255
    CAP. VII.---Qua ratione laici a clericis ex universi hujus ornatu ad Creatoris amorem provocandi sint. 257
    CAP. VIII.---Docendi a clericis laici, unde origo adversitatum, et quomodo Deus has accidere permittat in hominis commodum, etc. 258
    CAP. IX.---Quid boni spiritualis laicos docere possit varietas temporum, copia vel penuria rerum, etc. 260
    DE DOCTRINA SPIRITUALI LIBER METRICUS. 263
    Prologus. 263
    Incipiunt capitula. ibid.
    CAPITULUM PRIMUM.---Incipit libellus de doctrina spirituali. 265
    CAP. II.---De fide sanctae Trinitatis et Dominicae incarnationis. ibid.
    CAP. III.---Quia debeamus credere Deo dignum aliquid nec dici nec excogitari posse. 266
    CAP. IV.---Cur Deus, cum sit incorporeus atque ineffabilis, rerum corporalium designetur vocabulis. ibid.
    CAP. V.---Quod fides sine operibus mortua sit. 267
    CAP. VI.---De spe coelesti. ibid.
    CAP. VII.---De dilectione Dei et proximi. 268
    CAP. VIII.---De humilitate. ibid.
    CAP. IX.---De patientia. ibid.
    CAP. X.---De orationis modo. 269
    CAP. XI.---De libris gentilium vitandis et de studio sacrae lectionis. ibid.
    CAP. XII.---De spirituali Scripturae sacrae intelligentia. 271
    CAP. XIII.---Admonitionis sermo ad ciericos: prius quidem ad illos qui in pastorali degunt regimine; deinde vero ad eos qui studio adhaerent saecularis tantum modo scientiae. 273
    CAP. XIV.---De casuum meorum relatione, quam hic adjeci ad compescendam pertinaciam cleri. 277
    CAP. XV.---Qualiter post aegritudinis variae flagella ad monasticae professionis redii vota. 280
    CAP. XVI.---Quia non solum palam professus, sed etiam quovis occulte mundo renuntians illicite mundana repetat. ibid.
    CAP. XVII.---Quanta pericula tentationis in initio perulerim conversionis. 281
    CAP. XVIII.---Quod haec cuncta ad clerum dicta non liter a me nisi compatientis amore sint prolata. 283
    CAP. XIX.---Admonitio etiam facta ad laicos. 283
    CAP. XX.---Quia nil aeternae saluti praeponendum sit. 284
    CAP. XXI.---De cibi potusque parcitate servanda. ibid.
    CAP. XXII.---De somni quiete temperanda. ibid.
    CAP. XXIII.---De abjiciendo pretiosae et superfluae vestis cultu. 285
    CAP. XXIV.---De vana gloria fugienda. ibid.
    CAP. XXV.---De obedientia. ibid.
    CAP. XXVI.---Quod pro rebus dubiis, quas nil prodest scire, non sit quaestio facienda. ibid.
    CAP. XXVII.---Quia facile in re notissima et aperta erretur, nisi bonis operibus veritatis scientia confirmetur. 285
    CAP. XXVIII.---De concupiscentiae carnalis tentatione superanda. 286
    CAP. XXIX.---De honoris et primatus ambitione fugienda. ibid.
    CAP. XXX.---Quod licet homines potentia abutantur, potestates tamen a Domino juste tradantur. ibid.
    CAP. XXXI.---Quomodo ad potestatem quisque promoveri, etsi iterum eadem debeat relinqui. ibid.
    CAP. XXXII.---Quali cura et se et commissos rector unusquisque debeat custodire. 287
    CAP. XXXIII.---De discretionis virtute. 289
    CAP. XXXIV.---Quod nullus, quantalibet sapientia vel virtute ditetur, se in praesenti vita securum perfectumque [Col. 1515] arbitretur. 290
    CAP. XXXV.---De orationis instantia, et quia nemo diffidere debeat de Dei misericordia. 291
    CAP. XXXVI.---Quod conversationis sanctae initium sit difficile, sed jurante Christo labor levigetur perseverantiae. ibid.
    CAP. XXXVII.---Quia nulli debeat incongruum vel mirum videri quod tantus labor agatur pro vita perenni. 292
    CAP. XXXVIII.---Ut divinum opus cum spe retributionis aeternae fideliter agendum sit. ibid.
    CAP. XXXIX.---Exhortatio generalis pro labore regni coelestis. 293
    LIBER PROVERBIORUM. 299
    Prologus 299
    SERMO IN NATALI APOSTOLORUM. 337
    LIBER VISIONUM TUM OTHLONI, TUM ALIORUM. 341
    Prologus Othloni. ibid.
    VISIO PRIMA.---Spes et promissio peculiaris vitae aeternae Othlono a Deo facta. 343
    VISIO SECUNDA.---Negligentia clericorum in divinis a Deo reprehensa et objurgata. 344
    VISIO TERTIA.---Othloni ad vitam monasticam conversio, flagellis divinitus impactis promota. Prudentia et moderatio in castigandis puerorum erratis eidem ostensa. 347
    VISIO QUARTA.---Daemonibus ad desperationem et perfidiam incitantibus, angelico monitu Othlonus in spe ac fide roboratur. 353
    VISIO QUINTA.---Quam detestandus in clericis luxus vestium sit cuidam ostensum. 357
    VISIO SEXTA.---Injusta bonorum alienorum exactio et direptio quanta in purgatorio poena castigetur. 359
    VISIO SEPTIMA.---Exemplum sacrilegi monasticorum bonorum direptoris in altera vita puniti. 360
    VISIO OCTAVA.---Conflagratio monasterii Tegernseensis futura cuidam ostensa. 361
    VISIO NONA.---Negligentia abbatis Ellingeri a defuncto clerico reprehensa et castigata. 362
    VISIO DECIMA.---De S Emmerammi monasterio.---Diversa visa et dicta Adalberti monachi Emmerammensis morituri. 363
    VISIO UNDECIMA.---Visio cujusdam mendici de Henrico III Caesare, Gebehardo episcopo Ratisponensi, etc. 365
    VISIO DUODECIMA.---Perjurium quanta poena maneat. 366
    VISIO DECIMA TERTIA.---Obstinati Judaei sempiterna damnatio. 368
    VISIO DECIMA QUARTA.---Quorumdam etiam sanctorum purgatorium beati Guntheri discipulo Isaaco revelatum. ibid.
    VISIO DECIMA QUINTA.---De Caesare Henrico III. Quomodo ejus in audiendis pauperum causis et precibus negligentia a Deo punita fuerit. 370
    VISIO DECIMA SEXTA.---Fuldensis monachus ob negatam in defuncti gratiam praebendam seu eleemosynam flagellis divinitus caesus. 371
    VISIO DECIMA SEPTIMA.---Theophaniae imperatricis ob luxum vestium in purgatorio poenae. 372
    VISIO DECIMA OCTAVA.---Suspensus in patibulo mirabiliter a filiis in vita servatus et nutritus. 373
    VISIO DECIMA NONA.---S. Bonifacii episcopi et martyris epistola de dictis et visis cujusdam monachi redivivi. 375
    VISIO VICESIMA.---Poenae damnatorum et purgandorum, uti et gaudia beatorum cuidam ostensa. Ex Beda. 380
    VISIO VICESIMA PRIMA.---Quidam ob dilatam nimium poenitentiam aeternis tormentis addictus. Ex eod. 383
    VISIO VICESIMA SECUNDA.---Scelestae vitae monachus aeternum damnatus. Ex eod. 384
    VISIO VICESIMA TERTIA.---Ecclesiasticis bonis vi vel fraude direptis daemon ditatur et delectatur. 385
    FRAGMENTUM Relationis de translatione S. Dionysii e Francia in Germaniam ad monasterium S. Emmerammi. Monitum. 387
    VITA S. WOLFKANGI EPISC. RATISBONENSIS. 389
    Monitum. 389
    Prologus in Vitam S. Wolfkangi. 391
    Incipit Vita S. Wolfkangi episc. 395
    Vita rhythmica ejusdem. 421
    Monitum. 421
    VITA S. BONIFACII EPISCOPI MOGUNTINI. 427
    PRECATIO THEODISCA. ibid.
    Paraphrasis Latina in praecedentem precationem. 429

ADAMUS CANONICUS BREMENSIS.
    Notitia historica et bibliographica. 433
    [Col. 1516] MAG. ADAMI GESTA HAMBURGENSIS ECCLESIAE PONTIFICUM, edente V. Cl. Joann Lappenberg, reipublicae Hamburgensis tabulario. Capitula. 451
    Liber primus. 451
    Liber secundus. 501
    Liber tertius. 557
    DESCRIPTIO INSULARUM AQUILONIS. 619
    APPENDIX.---Chronicon breve Bremense. 661
    Incipit series Bremensium et Hamburgensium episcoporum. 663

S. JOANNES GUALBERTUS ABBAS ET WALLUMBROSANAE CONGREGATIONIS PRIMUS INSTITUTOR.
    S. JOANNIS GUALBERTI VITA 667
    Observationes praeviae. 667
    Incipit Vita. 671
    De sancto Joanne Gualberto abbate ordinis Vallumbrosani fundatore in monasterio Passiniano in Etruria Commentarius. 705
    § I. Sancti patria, nomen et stemma. ibid.
    § II. Clementia sancti erga hostem, prodigiosa Cruxifixi inclinatio, et ejus descriptio. 710
    § III. Quinam auctores S. Joannis Gualberti Vitam scripserint, et quorumnam scripta a nobis sint edenda. 714
    § IV. De monasterio S. Miniatis, quod S. Joannes Gualbertus ingressus est, quare illud deseruerit. 719
    § V Ordinis Vallumbrosani institutio, incrementum, privilegia ac laudes 724
    § VI. S. Joannis Gualberti scripta et preces. 730
    § VII. Gesta S. Joannis contra Simoniacos. ibid.
    § VIII. Quid sentiendum sit de miraculo quo Gregorio VII, S. Joannem Gualbertum reprehendere volenti, contigisse narratur. 735
    § IX. De serie chronologica Vitae S. Joannis Gualberti referuntur variae opiniones, et manifesti errores refelluntur. 739
    § X. An, admissa Mabillonii aliorumque sententia circa seriem chronologicam S. Joannis Gualberti, potuerit idem Sanctus cum S. Romualdo agere in eremo Camaldulensi. 745
    § XI. Canonizatio S. Joannis Gualberti. 750
    § XII. S. Joannis Gualberti cultus, reliquiae et gloria posthuma. 758
    S. JOANNIS GUALBERTI VITA, auctore beato Andrea abbate Strumensi. 765
    CAPUT PRIMUM.---S. Joannis Gualberti natales, ingressus in monasterium, Simoniaci abbatis derelictio, et in vallem Umbrosam adventus. 765
    CAP. II.---S. Joannes Gualbertus varios discipulos pietate illustres sibi adsciscit, novosque rigide exercet, a quibus ob eximiam virtutem abbatis officium acceptare cogitur. 771
    CAP. III.---S. Joannes factus abbas exacte regulas observari jubet, et, discipulorum numero aucto, varia monasteria aedificat et pia opera exercet. 775
    CAP. IV.---Varia miracula quae S. Joannes Gualbertus in vita patravit. 780
    CAP. V.---Alia ejusdem Sancti miracula 784
    CAP. VI.---Cordis arcana cognoscit, aliaque praebet sanctitatis argumenta. 789
    CAP. VII.---S Joannes Gualbertus alios excitat ad exstirpandam Simoniacam haeresim. 792
    CAP. VIII.---Epistola cleri et populi Florentini ad Alexandrum pontificem data, qua prodigiosa ignis probatio contra Simoniacos facta exponitur. 797
    CAP. IX.---Zelus ejus pro catholica fide ac fraterna charitate; pia mors et sepultura; varia monasteria post obitum ejus aedificata. 803
    CAP. X.---Varia miracula maxime post obitum ejus patrata. 807
    S. JOANNIS GUALBERTI VITA ALTERA, auctore beato Attone abbate Vallumbrosano, et postea episcopo Pistoriensi. 811
    MIRACULA S. JOANNIS GUALBERTI, auctore Hieronymo Radiolensi monacho Vallumbrosano. 811
    Prologus. 811
    Liber primus. 813
    Liber secundus. 899
    Prooemium ad eumdem. 899
    Liber tertius. 931
    Appendix de translatione crucifixi qui S. Joanni Gualberto caput inclinavit. 961
    S. JOANNIS GUALBERTI PRECES. 969
    S. JOANNIS GUALBERTI EPISTOLA AD FRATRES. 969

GUNDECHARUS EICHSTETTENSIS EPISCOPUS.
    Notitia historica et litteraria. ibid
    [Col. 1517] GUNDECHARI LIBER PONTIFICALIS ECHSTETTENSIS. 985
    Ottonis et aliorum continuationes. 999
    APPENDIX AD GUNDECHARUM. 1003
    Anonymus Haserensis de episcopis Eichstetensibus.---Monitum. 1003

LAMBERTUS HERSLFELDENSIS.
    Prooemia ad Lamberti Hersfeldensis Annales. 1027
    LAMBERTI ANNALES. 1053

PETRUS MALLEACENSIS MONACHUS.
    Notitia historica. 1247
    DE COENOBIO MALLEACENSIS INSULAE, 1247
    LIBER PRIMUS. 1249
    § I. ibid.
    § II.---Natus est Willermus cognomento FERA BRACHIA. 1252
    § III.---Qualiter fundata est ecclesia de Lihec. 1254
    § IV.---De ecclesia Sancti Pientii. 1255
    § V.---Willelmus dux et Emmelina conjux iterum irascuntur. ibid.
    § VI.---Qualiter fuit bellum inter Bosonem comitem Marchiae et Guillelmum ducem Pictaviae, et qualiter Adalmodis comitissa fuit uxorata dicto Guillelmo duci, mortuo ejus marito. 1256
    § VII. De Theodelino abbate sancti Petri Veteris. 1258
    LIBER SECUNDUS. 1259
    § I. Qualiter abbas Theodelinus rexit suos monachos, apud Sanctum Petrum, et qualiter erat primus de consilio Guillelmi comitis. 1261
    § II. Qualiter Guillelmus dux acquiescens ad requestam Theodelini abbatis, dedit castrum cum tota insula, ut in dictum castrum transferretur coenobium, quod tunc temporis erat apud S. Petrum. 1262
    § III. Qualiter fuit castrum destructum et coenobium astructum. 1264
    § IV. Qualiter, et a quibus personis, et a quibus locis, et quae miracula facta sint, et quo loco translatum est corpus sancti Rigomeri. 1266

ALEXANDER II PAPA.
    Notitia historica in Alexandrum II. 1271
    Notitia altera. 1275
    Notitia diplomatica. 1277
    ALEXANDRI II EPISTOLAE ET DIPLOMATA. 1279
    EPISTOLA I.---Ad Mediolanenses conterraneos suos.---Excitat eos ad virtutum exercitia 1279
    EPIST. II.---Ad Landulfum et Arialdum clericos.---Non ita esse indulgendum perjuris ut perjurandi detur occasio. 1281
    EPIST. III.---Ad Haraldum Norvegiae regem.---Hortatur eum ad obediendum Adalberto Hamburgensi archiepiscopo. ibid.
    EPIST. IV.---Ad episcopos Daniae.---Praecipit ut Edbertum, episcopum Farriensem, ab Adalberto, archiepiscopo Hamburgensi, per triennium ad synodum vocatum, inducere ad inobedientiam desistant. ibid.
    EPIST. V.---Pro stabilitate bonorum Rivipollensis monasterii contra cujuscunque personae infestationem. 1282
    Epist. VI.---Ad Suenonem regem Danorum.---Exigit censum a Suenone Danorum rege, quem majores ejus persolvere consueverunt. 1283
    Epist. VII.---Ad Gervasium Remensem archiepiscopum, mandat ut monasterium Corbeiense a Guidonis Ambianensis injuriis tueatur. ibid.
    Epist. VIII.---Confirmat canonicam in Pisana ecclesia erectam, et bona ad eam pertinentia. ibid.
    Epist. IX.---Pro ecclesia Sancti Donati Luccensi. 1284
    Epist. X.---Ad Burchardum Halberstadensem episcopum.---Laudes ejus commendat, et pallium pro merito concedit. 1286
    EPIST. XI.---Monasterium Fructuariense sub apostolicae sedis protectione recipitur; confirmaturque permutatio terrae cujusdam inter abbatem et Albertum Ypporegiensem episcopum inita. 1288
    EPIST. XII.---Synodica ad omnes episcopos de rebus in synodo Romana I gestis. 1289
    EPIST. XIII.---Privilegium pro monasterio Vindocinensi. 1291
    EPIST. XIV.---Ad Hugonem abbatem Cluniacensem.---Quod nemo sine apostolico judicio potest excommunicare monachos Cluniacenses, nec interdicere. 1293
    EPIST. XV.---Ad archiepiscopos Galliae.---Mandat ut Petro Damiano Ostiensi episcopo, legato sedis apostolicae, in omnibus fidem habeant et debite obediant. 1295
    EPIST. XVI.---Ad Gervasium Remensem archiepiscopum. [Col. 1518] Prohibet ne consecret Josselinum Suessionensem episcopum de Simonia convictum. Belvacensem episcopum corrigi, et Ambianensem, ob injuriam Corbeiensi abbati illatam, ad satisfactionem adigi praecipit. 1296
    EPIST. XVII.---Ad Josselinum archidiaconum Parisiensem.---De eo qui episcopatum per Simoniam et homicidium acquisiit. 1297
    EPIST. XVIII.---Ad Widonem episcopum Ambianensem.---Jubet ut desistat ab inquietatione abbatis et monasterii Corbeiensis; alioquin suspendit ipsum ab officio, et excommunicat, donec abbati coram archiepiscopo Remensi satisfaciat. 1297
    EPIST. XIX.---Ad Gervasium archiepiscopum Remensem, de Cadaloi pseudopontificis vinculis, et de Simoniacis exstirpandis. 1298
    EPIST. XX.---Lanfranci abbatis monasterium, quod Cadomi construitur, tuendum suscipit. 1299
    EPIST. XXI.---Confirmat donationes et privilegia Conventriensi coenobio ab Edwardo rege concessa. ibid.
    EPIST. XXII.---Ad Gervasium Remensem archiepiscopum ejusdemque suffraganeos.---Excommunicationis sententiam in Reginaldum monasterii Sancti Medardi invasorem a Petro Damiani latam confirmat, eamque exsecutioni mandari praecipit. 1300
    EPIST. XXIII.---Ad Gervasium Remensem archiepiscopum.---De amoto Carnotensis Ecclesiae Simoniaco invasore Gervasio et regi gratias agit; Aurelianensem eadem de causa amoveri petit. ibid.
    EPIST. XXIV.---Privilegium Alexandri II papae pro monasterio Salvatoris et S. Bonifacii Fuldensis. 1301
    EPIST. XXV.---Concedit privilegium monasterio Sancti Miniatis. 1303
    EPIST. XXVI.---Constitutio pro monasterio Sancti Petri Perusini. 1304
    EPIST. XXVII.---Alexandri privilegium pro abbatia Sancti Dionysii. 1306
    EPIST. XXVIII.---Ad Gervasium Remensem archiepiscopum.---Privilegia monasterio Sancti Dionysii a praedecessoribus contra Parisiensem episcopum concessa confirmat. 1309
    EPIST. XXIX.---Ad clerum Velitrensem. ibid.
    EPIST. XXX.---Privilegium pro monasterio Dervensi. 1310
    EPIST. XXXI.---Pro monasterio Gellonensi. 1311
    EPIST. XXXII.---Monasterium S. Michaelis Siegburgense munimine apostolico confirmat. 1312
    EPIST. XXXIII.---Sanctae Priscae monasterii donatio Vindocinensibus facta. 1313
    EPIST. XXXIV.---Ecclesiae Cremonensis possessiones et jura confirmat. 1314
    EPIST. XXXV.---Monasterii Gellenensis totam ordinationem et dispositionem abbati et congregationi Anianensi asserit. 1315
    EPIST. XXXVI.---Ad clerum Cremonensem. ibid.
    EPIST. XXXVII.---Ad Gervasium Remensem archiepiscopum.---Compatitur afflicto statui Ecclesiae Remensis, illatamque injuriam legitime vindicandam pollicetur. 1316
    EPIST. XXXVIII.---Ad Gervasium Remensem archiepiscopum.---Condolet necessitatibus Ecclesiae Remensis, eique auxilium pollicetur. 1317
    EPIST. XXXIX.---Ad Gervasium Remensem archiepiscopum.---Monet iterum ut duorum clericorum Remensium causam terminet. 1318
    EPIST. XL.---Ad Gervasium Remensem archiepiscopum.---Hortatur ut in causa abbatissae e Laudunensi monasterio injuste ejectae cognoscenda, Elinando Laudunensi episcopo, juxta tenorem commissionis apostolicae, consilio as istat. 1319
    EPIST. XLI.---Ad Gervasium Remensem et ad Senonensem, archiepiscopos, eorumque suffraganeos.---Causam divortii inter Radulfum comitem ejusque uxorem, utrique dijudicandam committit. 1319
    EPIST. XLII.---Ad Gervasium archiepiscopum Remensem.---Ut corpus sancti Menni, ab ecclesia sua indebite per Catalaunensium episcopum translatum, ad propriam ecclesiam comminatione censurarum ecclesiasticarum referatur. 1320
    EPIST. XLIII.---De episcopis duobus depositis. ibid.
    EPIST. XLIV.---Ad Gervasium Remensem archiepiscopum.---Blandinensis et alterius coenobii invasores, nisi rationi acquiescant, excommunicari jubet. 1321
    EPIST. XLV.---Ad eumdem.---Cur monasterium Corbeiense ab episcopo exemerit. ibid.
    EPIST. XLVI.---Ad eumdem.---Monet ut controversiam quae est inter clericos citra affectum componat. Significat comitibus esse scriptum ut Ecclesiae laesae satisfaciant, vel ad synodum futuram Romae compareant. 1322
    [Col. 1519] EPIST. XLVII.---Ad Petrum Antibarensem episcopum. 1323
    EPIST. XLVIII.---Privilegium pro ecclesia S. Petri Insulensi. 1325
    EPIST. XLIX.---Bulla pro monasterio Casinensi. 1325
    EPIST. L.---Parthenonem S. Petri Florentinum confirmat. 1330
    EPIST. LI.---Privilegium pro monasterio SS. Dionysii, Rustici et Eleutherii Remensis. ibid.
    EPIST. LII.---Privilegium pro monasterio S. Nicasii Remensis. 1332
    EPIST. LIII.---Privilegium pro monasterio S. Sylvestri Nonantulani. 1333
    EPIST. LIV.---Ecclesiae Salernitanae bona, a Guillelmo filio Tancredi, in episcoporum et abbatum, et aliorum fidelium conventu restituta, confirmat. 1335
    EPIST. LV.---Ecclesiae Salernitanae jura possessionesque, Alphani archiepiscopi rogatu, confirmat. 1337
    EPIST. LVI.---Ad Joannem Abrincensem episcopum. 1339
    EPIST. LVII.---Monasterium S. Stephani Cadomense tuendum suscipit privilegiisque ornat, Lanfranco abbate petente. ibid.
    EPIST. LVII. bis.---Ad Petrum abbatem Gellonis, quo monasterium Gellonicum sub defensione sedis apostolicae suscipit. 1341
    EPIST. LVIII.---Ad Udonem Trevirensis Ecclesiae archiepiscopum. 1342
    EPIST. LIX.---Arnaldo archiepiscopo Acheruntino pallii usum tribuit. 1343
    EPIST. LX.---Ecclesiae S. Mariae Magdalenae Virdunensis protectionem suscipit bonaque confirmat. 1344
    EPIST. LXI.---Canonicorum Ferrariensium patrocinium suscipit et possessiones confirmat 1345
    EPIST. LXII.---Privilegio di Alessandro II conceduto ai canonici regolari di S. Frediano di Lucca, col quale mette rotto la difesa e protezione della santa sede i beni che essi possedono nelle Maremme. 1346
    EPIST. LXIII.---Episcopum Clusinum, in consilio Romano Simonia accusatum, cum causa et Lucae et Clusii tractata esset, absolutionem a sese impetrasse testatur. 1347
    EPIST. LXIV.---Ad Rumoldum Constantiensem episcopum.---De abbate cujus servus fustis uno ictu ab ipso percussus, post sex menses mortuus est. 1349
    EPIST. LXV.---Ad Rumoldum Constantiensem episcopum. 1350
    EPIST. LXVI.---Ad Wilielmum marchionem.---Excommunicatus alium excommunicare ne possit. ibid.
    EPIST. LXVII.---Canonicam S. Mariae Spoletinam tuendam suscipit et bona ejus confirmat. 1351
    EPIST. LXVIII.---Ecclesiae Narniensis canonicorum bona confirmat. 1352
    EPIST. LXIX.---Monasterii S. Petri Coeli Aurei Papiensis privilegia confirmat. ibid.
    EPIST. LXX.---Ad Lanfrancum. 1353
    EPIST. LXXI.---Confirmat Harlebecani collegii canonicorum institutionem. ibid.
    EPIST. LXXII.---Ad Gebehardum Salzburgensem archiepiscopum.---Concedit ut episcopatum unum in sua parochia constituat. 1354
    EPIST. LXXIII.---Ecclesia collegiata S. Mariae de Belliloco in dioecesi Matisconensi, in protectionem apostolicae sedis recipitur, eique bona omnia et privilegia confirmantur. 1355
    EPIST. LXXIV.---Confirmat privilegia abbatiae Sancti Benigni Fructuariensis. 1356
    EPIST. LXXV.---Ecclesiae Aretinae possessiones, petente Constantino episcopo, confirmat. 1357
    EPIST. LXXVI.---Privilegium pro monasterio S. Mariae de Florentia. 1358
    EPIST. LXXVII.---Privilegium pro Lucensibus episcopis. 1360
    EPIST. LXXVIII.---Recipit in clientelam abbatiam Sancti Rigaldi, et tribuit facultatem fratribus eligendi abbatem secundum regulam S. Benedicti. ibid.
    EPIST. LXXIX.---Clero Mediolanensi.---De archiepiscopo Simoniaco. 1362
    EPIST. LXXX.---Monasterii S. Joannis Pinnensis, praesente Hugone Candido presbytero cardinali a Sancio Hispaniae rege cum caeteris monasteriis B. Petro abbati, protectionem suscipit et privilegia instituit. ibid.
    EPIST. LXXXI.---Monasterium S. Edmundi sub protectione sedis apostolicae recipitur, ejusque bona omnia confirmantur, 1363
    EPIST. LXXXII.---Pallium Eboracensi archiepiscopo concedit. 1364
    EPIST. LXXXIII.---Ad Willelmum regem Anglorum.---Fidem laudat eique ecclesiasticarum personarum defensionem [Col. 1520] et Lanfranci causam commendat. 1365
    EPIST. LXXXIV.---Ad Wratizlaum Bohemiae ducem. Ut concordiam et pacem cum fratre quamprimum ineat, cujus causa se legatos missurum spondet. 1366
    EPIST. LXXXV.---Privilegium pro ecclesia Sanctae Mariae Florentinae. 1367
    EPIST. LXXXVI.---Privilegium pro ecclesia Petri Damiani. 1369
    EPIST. LXXXVII.---Ecclesiam Furconiensem tuendam suscipit ejusque possessiones confirmat, petente Ragnerio episcopo. ibid.
    EPIST. LXXXVIII.---Privilegium pro monasterio Sancti Prosperi Regiensis (nunc vero S. Petri). 1370
    EPIST. LXXXIX.---Approbatio congregationis monachorum eremitarum Camaldulensium, alias Campi Amabilis, ordinis Sancti Benedicti. 1373
    EPIST. XC.---Concessio privilegiorum monasterii Floriacensis, bonorumque ad illud spectantium confirmatio. 1375
    EPIST. XCI.---Litterae Alexandri II papae in gratiam Ecclesiae Cabilonensis, quas Roclenus episcopus ab aliis postea curavit episcopis subscribi et confirmari. 1377
    EPIST. XCII.---Ad episcopos, clericos et judices Italiae.---Quomodo computandi gradus consanguinitatis. 1379
    EPIST. XCIII.---Clero Mediolanensi.---De Simoniacis et presbyteris diaconis qui feminis abutuntur. 1383
    EPIST. XCIV.---Populo Mediolanensi.---De presbyteris Simoniacis et fornicatoribus. ibid.
    EPIST. XCV.---Philippo regi Francorum.---Quod Romanae sedis decreta tanquam regulae canonum admittenda sunt. ibid.
    EPIST. XCVI.---Reibaldo Arelatensi archiepiscopo. ibid.
    EPIST. XCVII.---Pro Geraldo Tricastinensis et Arausicae civitatis episcopo. 1384
    EPIST. XCVIII.---Qua Geraldum episcopum utriusque simul Ecclesiae Tricastinensis et Arausicae tuetur et confirmat 1385
    EPIST. XCIX.---Ad abbatem et congregationem Anianensem.---Ut episcopo Magolonensi pareant. ibid.
    EPIST. C.---Ad Guillelmum Petracoricensem et Durannum Tolosanum episcopos, et Hugonem abbatem.---Praescribit modum poenitentiae ab eo peragendae qui fraterni caedis nolens causa fuerat. 1386
    EPIST. CI.---Ad omnes episcopos Hispaniae (al., Galliae).---Quod Judaei servari debeant, non occidi. ibid.
    EPIST. CII.---Berengario Narbonensi vicecomiti.---Non esse occidendos Judaeos. 1387.
    EPIST. CIII.---Wifredo Narbonensi episcopo.---De eodem. ibid.
    EPIST. CIV.---Guillelmo de Monstrolio (al., Monasteriolo).---Nisi coram Ecclesia consanguinitate probata, uxorem dimittere non licet.
    EPIST. CV.---Ad clerum et populum Lucensem.---Contra sacras ordinationes et beneficiorum collationes Simoniacas. 1388
    EPIST. CVI.---De Ecclesiae Lucensis muneribus in probos doctrinaque instructos viros conferendis leges condit. 1391
    EPIST. CVII.---Privilegium pro ecclesia Lucensi.---Bona ejus alienari vetat. 1393
    EPIST. CVIII.---Desiderio abbati Casinensi abbatiam SS. Sebastiani et Zozimi, quae Palaria vocatur, tribuit. recepto coenobio S. Hierusalem. 1395
    EPIST. CIX.---Monasterio Sancti Salvatoris de Majilla (al., Majella), ejusque ecclesiis ac bonis exemptionem ac libertatem asserit perpetuam. ibid.
    EPIST. CX.---Episcopatum Trojanum, petente Stephano episcopo, confirmat. 1490
    EPIST. CXI.---Contra malefactores ecclesiae S. Clementis. 1401
    EPIST. CXII.---Ad Landulphum.---Respondet quod non aliter quam cum consensu uxoris suae monasticam vitam ingredi et votum continentiae emittere possit. 1402
    EPIST. CXIII.---Ad clericos Neapolitanos.---Quomodo gradus consanguinitatis computandi sint. ibid.
    EPIST. CXIV.---Ad Constantinum Aretinum episcopum.---Ut qui concubinae suae consanguineam, alteri desponsatam, uxorem duxit, eam sponso restituat. 1403
    EPIST. CXV---Ad Amalgerium Civitatensem episcopum.---De poenitentia presbyteri qui presbyterum occidit. 1404
    EPIST. CXVI.---Ad clerum Vulturniensem.---De poenitentia ejus qui presbyterum in se armis irruentem interfecerit. ibid.
    EPIST. CXVII.---Ad Wltinensis ecclesiae clericos.---Quam imposuit poenitentiam Theodorico qui filium non sponte occidit. 1405
    EPIST. CXVIII.---Dominico Gradensi patriarchae.---De [Col. 1521] presbyteris, diaconis, subdiaconis caste non viventibus. 1405
    EPIST. CXIX.---De episcopo Simoniaco et fornicatore. 1406
    EPIST. CXX.---Clero et populo Florentino.---Monachi intra claustra morentur, et a praedicatione abstineant, non ministrent. ibid.
    EPIST. CXXI.---Mangiso Venetensi episcopo.---Nullis eleemosynis redimi posse, quin consanguinei separentur. ibid.
    EPIST. CXXII.---Ad Romaldum Cumanum episcopum. ibid.
    EPIST. CXXIII.---(Heliseo) episcopo Mantuano mandat u Leonis IX de corpore Simeonis eremitae (Padilironensis) praeceptum una cum Ferrariensi et Veronensi episcopis exsequatur. 1407
    EPIST. CXXIV.---Episcopis et regi Dalmatiarum.---De auctoritate Mainardi episcopi et Johannis archiepiscopi. ibid
    EPIST. CXXV.---Episcopis et regi Dalmatiarum.---De episcopis, presbyteris, diaconis feminam accipientibus et retinentibus. ibid.
    EPIST. CXXVI.---Ad Gebonardum Viennensem archiepiscopum.---De presbytero qui caduco morbo laborabat. ibid.
    EPIST. CXXVII.---Berengario Basileensi episcopo.---De poenitentia ejus qui filiam patrui corruperat. 1408
    EPIST. CXXVIII.---Wifredo Constantiae episcopo.---De misericordia impendenda his qui homicidio supervenientes, nec voluntate, nec actione perpetraverint. ibid.
    EPIST. CXXIX.---Qua Adalberonem episcopum Herbipolensem hortatur ut ab iniqua venatione, qua Ecclesiam Fuldensem affligebat, in posterum abstineat. ibid.
    EPIST. CXXX.---Ad Sigifridum archiepiscopum Moguntinum.---Illum reprehendit quod, neglectis adhortationibus suis, monasterio Fuldensi injurias inferre perrexerit. 1409
    EPIST. CXXXI.---Qua Widerado Fuldensi abbati fuse exponit quae et quanta pro tuitione jurium ejus Ecclesiae egerit. ibid.
    EPIST. CXXXII.---Quot missas in die sacerdoti celebrare liceat. 1410
    EPIST. CXXXIII.---Consecretur qui electus est ab Ecclesia, et est altero dignior, licet filius sacerdotis. ibid.
    EPIST. CXXXIV.---Fratrem aut sororem uxoris aequivoce tantum dici cognatos. 1411
    EPIST. CXXXV.---Responsio ad episcopi cujusdam inquisita. ibid.
    EPIST. CXXXVI.---Nisi canonice judicatum episcopum qui comprehenderit laicus excommunicetur. 1412
    EPIST. CXXXVII.---Ad Adelardum Suessionensem episcopum. 1413
    EPIST. CXXXVIII.---De canonizatione Sancti Theobaldi. ibid.
    EPIST. CXXXIX.---Ad Willelmum regem Anglorum, pro exactione denarii sancti Petri. ibid.
    EPIST. CXL.---Ad Udonem Trevirensem et Theodoricum Virdunensem episcopos.---Ut qui in morbo monachum se futurum promiserat, et beneficia abdicaverat, si deinde convalescens monachus fieri nolit, beneficia illi restituantur. 1414
    EPIST. CXLI.---Ad Udonem archiepiscopum Trevirensem.---De poenitentia sacerdotis incestuosi perpetua. ibid.
    EPIST. CXLII.---Ad Lanfrancum Cantuariensem archiepiscopum.---Praedecessorum suorum decreta confirmat, ut monachis ecclesias cathedrales obtinere liceat. 1415
    EPIST. CXLIII.---Ad Lanfrancum Cantuariensem archiepiscopum.---Monet ut monasterii Wintoniensis statum tueatur. 1416
    EPIST. CXLIV.---Ad congregationem monasterii Wintoniensis. ibid.
    EPIST. CXLV.---Privilegium pro ecclesia ab Altmanno, Pataviensi episcopo, ad regularem canonicorum vitam aedificata. 1417
    EPIST. CXLVI.---Privilegium pro ecclesia Sanctae Mariae Magdalenae Vezontionensi. 1418
    EPIST. CXLVII.---Ad Liemarum Hamburgensem archiepiscopum.---Illi pallium mittit et privilegia Ecclesiae ejus confirmat. 1419
    EPIST. CXLVIII.---Privilegium pro monasterio S. Salvatoris et S. Juliae Brixiensis. ibid.
    EPIST CXLIX.---Confirmat omnia privilegia et jura monasterii sacrarum virginum Ticinensium, quod appellatur Senatoris. 1421
    EPIST. CL.---Privilegium pro ecclesia S. Salvatoris Wissegradensi, a Wratislao duce condita. 1423
    EPIST. CLI.---Privilegium pro abbatia Montis Casini. 1425
    [Col. 1522] EPIST. CLII.---Confirmat bona monasterii S. Severi in Classe. 1426
    EPISTOLAE SIGREPI EPISCOPI MOGUNTINI AD ALEXANDRUM II. 1429
    EPISTOLA PRIMA.---Regi Henrico se in faciem restitisse ait, et minitatum esse excommunicationem; indictum tamen a coepiscopis suis, ad rem disceptandam ac definiendam, Moguntinum concilium. Ad extremum, pontificem rogat ut aliquos de latere suo mittat qui huic concilio praesint. ibid.
    EPIST. II.---De Carolo Constantiensi episcopo designato. 1432
    EPIST. III.---Alexandrum rogat ut canonice ulciscatur et severissime puniat nefandam Cunonis archiepiscopi Trevirensis caedem, et ut de latere suo homines mittat qui synodo congregandae praesint. 1433

HUGO I TRECENSIS EPISCOPUS.
    Notitia historica. 1435
    EPISTOLA HUGONIS AD BARTHOLOMAEUM ARCHIEPISCOPUM.---De cella Credonensi in concilio Romano sub Nicolao papa Vindocinensibus monachis asserta. ibid.

DEODUINUS LEODIENSIS EPISCOPUS.
    Notitia historica. 1437
    DEODUINI AD HENRICUM REGEM CONTRA BRUNONEM ET BERENGARIUM EPISTOLA. 1439
    EPISTOLA D EPISCOPI AD I. EPISCOPUM.---Gratias agit de munere, exponitque ei triumphum S. Remacli de adversariis. 1441
    DEODUINI LEODIENSIS PRIVILEGIUM PRO COLLEGIATA B. MARIAE ECCLESIA HOIENSI.---Amptissimam ei facit donationem in ipsius dedicatione, eamque eligit pro sepulturae loco. 1443
    DEODUINI DIPLOMA quo in ecclesia Hoiensi seu Hiensi quindecim canonicos instituit. 1445

SANCTUS LIETBERTUS CAMERACENSIS EPISCOPUS.
    Notitia historica. 1447
    VITA SANCTI LIETBERTI, auctore Rodulpho, abbate S Trudonis. 1449
    CAPUT PRIMUM.---De Ottone et Henrico imperatoribus. ibid
    CAP. II.---De Girardo episcopo Cameracensi. ibid.
    CAP. III.---De ortu domni Lietberti, et de profectu ejus in studio litterarum. 1450
    CAP. IV.---Ubi scientiae merito archiscolus efficitur. 1451
    CAP. V.---Ubi procurator domus episcopi constituitur. 1452
    CAP. VI.---Ubi cum praepositura honor ei archidiaconatus tribuitur. ibid.
    CAP. VII.---Quam sancte et religiose in his officiis se habuerit. ibid.
    CAP. VIII.---De Waltero Cameracensi castellano, et Joanne Atrebatensi advocato. 1453
    CAP. IX.---Quam strenue et prudenter Lietbertus Novum-Castellum custodierit. ibid.
    CAP. X.---De morte Gerardi et electione Lietberti archidiaconi. 1454
    CAP. XI.---Electus cum aliis personis Caesarem adiit. 1455
    CAP XII.---De Guone ejus adversario. 1456
    CAP. XIII.---Ubi electio domni Lietberti ab Augusto et cunctis principibus confirmatur. ibid.
    CAP. XIV.---Ubi Joannes ecclesiam S. Mariae et aulam episcopi invadit, et extra portas urbis eum claudit. 1457
    CAP. XV.---Ubi comes Flandriae electum episcopum a Castello usque ad urbem secum deducit. ibid.
    CAP. XVI.---Ubi a metropolitano et comprovincialibus episcopis ejus electio approbatur. ibid.
    CAP. XVII.---Ubi ab episcopo Catalaunensi probatur ordinatus 1458
    CAP. XVIII.---Ubi episcopus consecratur, et tale prognosticum reperitur: Hic est Filius meus, in quo, etc. 1459
    CAP. XIX.---Quod in eodem conventu regis Francorum uxor desponsata et coronata fuit. ibid.
    CAP. XX.---Comparatio sponsae regi Francorum conjunctae et Ecclesiae praesuli Lietberto commissae. ibid.
    CAP. XXI.---Ubi Laudunum veniens cum honore suscipitur. 1460
    CAP. XXII.---Ubi ab urbe propria cum laetitia et gloria suscipitur. ibid.
    CAP. XXIII.---Quod eadem die orans in ecclesia omnes ad affectum devotionis commovit. ibid.
    CAP. XXIV.---Quod post orationem verbum fecit ad populum. 1461
    [Col. 1523] CAP. XXV.---Qualem se in episcopatu verbo et exemplo exhibuerit. 1461
    CAP. XXVI.---Quod in operibus et passionibus Christi meditabatur. 1463
    CAP. XXVII---Quod his meditationibus compunctus, concipit desiderium pergendi Hierosolymam. ibid.
    CAP. XXVIII.---De Hugone puero, et custode illius Ansello. 1464
    CAP. XXIX.---Ubi cognito episcopi proposito dissuadent plurimi. ibid.
    CAP. XXX.---Ubi confirmato consilio foederantur viae comites. 1465
    CAP. XXXI.---Ubi egrediens a Cameraco Hierosolymam pergit. ibid.
    CAP. XXXII.---Ubi a rege Pannoniae reverenter excipitur. ibid.
    CAP XXXIII.---Ubi socios metu barbarorum exterritos hortatur ne paveant. 1466
    CAP. XXXIV.---Ubi optat aut ab eis occidi aut captivari pro Christo. 1467
    CAP XXXV.---Ubi ecclesiam Dominici sepulcri a rege Babyloniae obseratam audivit. ibid.
    CAP XXXVI.---Ubi Fulcherum aegrotantem Deo et Matri ejus committens, iter coeptum exsequitur. 1468
    CAP. XXXVII.---Ubi Fulcherus moriens duos daemones sibi insistentes vidit. 1469
    CAP. XXXVIII.---Ubi Virgo Maria cum Andrea apostolo Fulcherum visitans daemones increpat. ibid.
    CAP. XXXIX.---Ubi Fulcherus, effectus sospes, eadem die episcopum subsequitur. 1470
    CAP. XL.---Ubi, inopinate recepto comite, episcopus navem ascendit. 1471
    CAP. XLI.---Ubi per varia loca ductus episcopus, et jam spe videndi sepulcrum Domini frustratus, tandem consilio Laodicensis episcopi moestus revertitur. ibid.
    CAP. XLII.---Ubi imperator et rex Francorum componendae pacis gratia conveniunt. ibid.
    CAP. XLIII.---Ubi domnus Lietbertus primo Novum-Castellum, deinde Cameracum venit. 1472
    CAP. XLIV.---Ubi Hugonem capellanum multa mala facientem excommunicavit. 1472
    CAP. XLV.---Ubi viro Dei pro defunctis silenter oranti animae defunctorum responderunt: Amen. 1473
    CAP. XLVI.---Qua de causa ecclesia Sancti Sepulcri a Gerardo episcopo constructa fuerit. ibid.
    CAP. XLVII.---Quod domnus Lietbertus, eadem intacta ecclesia, ampliori schemate (monasterium) construxerit. ibid.
    CAP. XLVIII.---Comparatio Moysis et Lietberti, et cooperatorum eorumdem. 1474
    CAP. XLIX.---Quod super dedicanda Sancti Sepulcri ecclesia sphaera lucis ignea de coelo visa sit pependisse tota nocte; et quod XXII sanctorum corpora ibi sint allata. 1474
    CAP. L.---Quod coenobium intra urbem muro inclusum, et supra dicta ecclesia in honorem sancti Nicolai consecrata fuerit. 1475
    [Col. 1524] CAP. LI.---Ubi filio regis Francorum coronando adesse postulatur Lietbertus. ibid.
    CAP. LII.---Ubi in coena Domini ab archiepiscopo divina mysteria celebrare supplicatur. 1476
    CAP. LIII.---Ubi Hugonis municipium Porgivallem subvertit. ibid.
    CAP. LIV.---Ubi Hugo absolvi non meretur nisi prius faciat ea quae ab episcopo decernuntur. ibid.
    CAP. LV.---Ubi Hugo sanctum episcopum apud Buricellum capit, et apud Osiacam in custodia claudit. 1477
    CAP. LVI.---Ubi Arnulfus episcopum cum honore ad urbem reduxit, et episcopus destructo Osiaco municipio, Hugonem ab omni patria expulit. ibid.
    CAP. LVII.---Quae et quanta bona diversis ecclesiis et civitati propriae vir Dei fecerit. 1478
    CAP. LVIII.---Ubi Arnulfo comite apud Castellum interfecto, Robertus comes hanc patriam devastat. ibid.
    CAP. LIX.---Ubi bonus pastor Lietbertus aegrotans in lecto gestatorio ad tentorium comitis urbem obsidentis se deferri jussit, et eum omnemque exercitum ejus gladio anathematis percussit, et sic eadem die obsidionem solvit. 1479
    CAP. LX.---Ubi commendatur constantia beati pontificis. 1480
    CAP. LXI.---Narratio afflictionum ejus. ibid.
    CAP. LXII.---Ubi aegrotus lecto decubans ad requiem supernam anhelabat, et subjectis monita pariter et exempla salutis exhibebat. 1481
    CAP. LXIII. ibid.
    CAP. LXIV.---Ubi, percepto viatico corporis et sanguinis Domini, spiritum tradidit. 1482
    CAP. LXV.---De quibusdam miraculis in ejus obitu ostensis. 1483
    CAP. LXVI.---Quod in ecclesia Sancti Sepulchri, quam ipse aedificare et dedicare meruit, ante quinquennium sibi sepulcrum effodi fecerit, in quo et sepultus requiescit. 1484
    Epitaphium Lietberti. ibid.
    LIETBERTI CHARTA de constituendis canonicis regularibus in ecclesia S. Auberti Cameracensi. ibid.

ROGERIUS JURISCONSULTUS ITALUS.
    Notitia historica. 1485
    DE DIVERSIS PRAESCRIPTIONIBUS. ibid.
    CAPUT primum. ibid.
    CAP. II.---De longi temporis praescriptione. 1489
    CAP. III.---De longissimi temporis praescriptione. 1491
    CAP. IV.---De interruptionibus praescriptionum. 1494
    DE PRAESCRIPTIONIBUS DIALOGUS. 1495
    Catalogus praescriptionum D. Rogerii. 1501

GUIDO AMBIANENSIS EPISCOPUS.
    Notitia historica 1503
    Notitia litteraria. 1505
    Epistola ad Fulconem abbatem Corbeiensem. 1507
    Charta abbatiae Corbeiensi concessa. 1507
    Epitaphium Angelranni. 1509
    Versus de eodem. 1509




FINIS TOMI CENTESIMI QUADRAGESIMI SEXTI.


