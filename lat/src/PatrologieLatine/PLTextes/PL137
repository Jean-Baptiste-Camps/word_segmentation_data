
PATROLOGIAE TOMUS CXXXVII.

HROTSUITHA VIRG. ET MON. GANDERSHEIMENSIS / BENEDICTUS VII / JOANNES XIV / JOANNES XV / GREGORIUS V, SUMM. PONT. / S. DUNSTANUS CANTUARIENSIS / ADALBERO PRAGENSIS REMENSIS, ARCHIEP. / ETHELWOLDUS WINTONIENSIS / THEODORICUS METENSIS / ERKEMBALDUS ARGENTINENSIS / GUIDO II PODIENSIS / S. ADALBERTUS, EPISC. / JOANNES ABBAS S. ANULPHI METENSIS / FOLCUINUS ABBAS LAUBIENSIS / BERNERUS ABBAS HUMOLARIENSIS / ADSO ABBAS DERVENSIS / GEZO ABBAS DERTONENSIS / AYMARDUS / MAIOLUS / ABBATES CLUNIACENSES / WINDUKINDUS MON. CORBEIENSIS / LETALDUS MON. MICIACENSIS / ODO DIAC. AUSCIENSIS / WIGO DECANUS PHYUHTWANGENSIS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CXXXVII.


HROTSUITHA VIRG. ET MON. GANDERSHEIMENSIS;



BENEDICTUS VII,



JOANNES XIV,



JOANNES XV,



GREGORIUS V, SUMM. PONT.;



S. DUNSTANUS CANTUARIENSIS,



ADALBERO PRAGENSIS REMENSIS, ARCHIEP.;



ETHELWOLDUS WINTONIENSIS,



THEODORICUS METENSIS,



ERKEMBALDUS ARGENTINENSIS,



GUIDO II PODIENSIS,



S. ADALBERTUS, EPISC.;



JOANNES ABBAS S. ANULPHI METENSIS,



FOLCUINUS ABBAS LAUBIENSIS,



BERNERUS ABBAS HUMOLARIENSIS,



ADSO ABBAS DERVENSIS,



GEZO ABBAS DERTONENSIS,



AYMARDUS,



MAIOLUS,



ABBATES CLUNIACENSES;



WINDUKINDUS MON. CORBEIENSIS,



LETALDUS MON. MICIACENSIS,



ODO DIAC. AUSCIENSIS,



WIGO DECANUS PHYUHTWANGENSIS.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM X.

HROTSUITHAE

VIRGINIS ET MONIALIS GANDERSHEIMENSIS IN GERMANIA, ORDINIS S. BENEDICTI,

OPERA OMNIA,

JUXTA EDITIONES MELIORIS NOTAE AD PRELUM REVOCATA. ACCEDUNT

BENEDICTI VII,



JOANNIS XIV,



JOANNIS XV,



GREGORII V,

SUMMORUM PONTIFICUM;

EPISTOLAE ET CONSTITUTIONES.

INTERMISCENTUR

SANCTI DUNSTANI CANTUARIENSIS,



ADALBERONIS REMENSIS,



ARCHIEPISCOPORUM;



ETHELWOLDI WINTONIENSIS,



THEODORICI METENSIS,



ERKEMBALDI ARGENTINENSIS,



GUIDONIS II PODIENSIS,



SANCTI ADALBERTI PRAGENSIS,

EPISCOPORUM;

JOANNIS ABBATIS SANCTI ARNULPHI METENSIS,



FOLCUINI ABBATIS LAUBIENSIS,



BERNERI ABBATIS HUMOLARIENSIS,



ADSONIS ABBATIS DERVENSIS,



GEZONIS ABBATIS DERTONENSIS,



AYMARDI,



MAIOLI,



ABBATUM CLUNIACENSIUM;



WIDUKINDI MONACHI CORBEIENSIS,



LETALDI MONACHI MICIACENSIS,



ODONIS DIACONI AUSCIENSIS,



WIGONIS DECANI PHYUHTWANGENSIS;



SCRIPTA VEL SCRIPTORUM FRAGMENTA QUAE EXSTANT.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXVII CONTINENTUR.



WIGO DECANUS PHYUHTWANGENSIS.
    Epistolae, col. 9. - Liber de computo, 17.

BERNERUS ABBAS HUMOLARIENSIS.
    De Vita sanctae Hunegundis, 49.---De translatione corporis sanctae Hunegundis, 59.

ETHELWOLDUS WINTONIENSIS EPISCOPUS.
    Vita S. Ethelwoldi, 77.

WIDUKINDUS MONACHUS CORBEIENSIS.
    Res gestae Saxonicae, 115.

JOANNES ABBAS S. ARNULFI METENSIS.
    Vita sanctae Glodesindis, 211---Translatio ejusdem, 217.---De Vita Joannis abbatis Gorziensis, 239.

ODO DIACONUS AUSCIENSIS.
    Epistola ad Garciam archiepiscopum Ausciensem 311.

BENEDICTUS PAPA VII.
    Epistolae et privilegia, 315.

JOANNES PAPA XIV.
    Epistola ad Alonem Beneventanum, 357.

THEODERICUS METENSIS EPISCOPUS.
    Epitaphium Evrardi comitis, 363.---Inventio sanctorum, ibid.

GEZO ABBAS DERTONENSIS.
    Liber de corpore et sanguine Domini, 371.

SANCTUS DUNSTANUS ARCHIEPISCOPUS CANTUARIENSIS.
    Epistola ad Wulfsinum Schireburnensem episcopum, 473.---Regula monachorum et sanctimonialium, 475.

ADALBERO REMENSIS ARCHIEPISCOPUS.
    Epistolae, 505.

FOLCUINUS ABBAS LAUBIENSIS.
    Vita S. Folcuini Tarvennensis episcopi, 529.---Gesta abbatum Laubiensium, 546.

ERKEMBALDUS ARGENTINENSIS EPISCOPUS.
    Suspirium, 583.---Leges, ibid.

ADSO DERVENSIS ABBAS.
    De Antichristo, 597.---Vita S. Frodoberti, 599.---Vita S. Mansueti, 619.---Vita S. Basoli, 643.---Miracula S. Basoli, 659.---Vita S. Bercharii, 667.---Miracula sancti Waldeberti, 687.

S. AYMARDUS CLUNIACENSIS ABBAS.
    Chartularium. 705.---De electione S. Maioli, 709.

S. MAIOLUS CLUNIACENSIS ABBAS.
    Vita S. Maioli, 745.---De electione S. Odilonis, 777.---Chartularium, 779.

LETALDUS MICIACENSIS MONACHUS.
    Vita S. Juliani, 781.---De miraculis S. Maximini, 795.---Delatio corporis S. Juniani. 823.

JOANNES PAPA XV.
    Epistolae et privilegia, 827.

GUIDO II PODIENSIS EPISCOPUS.
    Chartae tres, 853.

S. ADALBERTUS PRAGENSIS EPISCOPUS ET MARTYR.
    Homilia de S. Alexio, 895.---Formula professionis regulae S. Benedicti, 899.

GREGORIUS PAPA V.
    Epistolae et privilegia. 899.

HROTSUITHA SANCTIMONIALIS GANDERSHEIMENSIS.
    Opera. 971. (Horum enumerationem vide in Ordine rerum ad calcem voluminis.)






Main volume text





ANNO DOMINI DCCCCLXXX.
WIGO DECANUS PHYUHTWANGENSIS MONASTERII




[Col. 0009]
WIGONIS EPISTOLAE.
(Pez, cod. diplom. p. 110.)



I. AD ADELHAIDEM IMPERATRICEM. Se suumque gregem obnixius commendat.
[Col. 0009A]

Dominae praecelsae regum regnorumque altrici nobilissimae, A. Augustae, semper invictissimae, fratres Phyuhtwangensis Ecclesiae servitio noviter congregati, titulum summae salutationis in Christo Salvatore.

Cum omnes fidelium congregationes vestrae pietatis memoriae non ignoramus jugiter esse praesentes, humile nomen Ecclesiae magni Dei Salvatoris vos etiam nosse cupientes, nostrumque monachile propositum in eodem loco nuperrime degere incipientium, vobis aequum duximus intimandum, ut umbra dominationis vestrae deinceps protecti, tumultus [Col. 0009B] saecularium impulsionum sufferre valeamus securi.

Ecclesiam igitur credimus nimium fore beatam, si ejus matrem nostro tempore habere meremur tam benignam, felices esse arbitrantes monachorum plebes sub tali defensatrice monomachiae studio deservientes, cujus solum ingenium tanta est sapientia auctum, ut sibi totum subjugaret imperium. Hujus magnae spei securitate animati pro diuturnitate seu stabilimine vestri regni diu noctuque non cessamus Deo supplicare. Beatis insuper spiritibus Imperatorum nostrorum amoenitatem coelestis Elisii jugi precamine a Christo deposcimus concedi. Val.



II. AD THEODORICUM EREMITAM IN SYLVA OR. Scribit quantis negotiis et curis obrutus sit in pro visione monasterii sui, ac fratrem Adalgozum sibi in adjutorem deposcit.
[Col. 0009C]

T. Eremiticae conversationis cultori studiosissimo, W. monasterii Domini Salvatoris provisor indignus, colore deterso simulationis, devotae subjectionem obeditionis.

Habitudines cunctorum negotiorum nobis undique laboriose adlabentium, vestrae Paternitatis commiserationem celare nequimus, quia solamen consuetae compatientiae petentibus, ut speramus, nullo modo subtrahetis. Fratres monasterii nostri nuperrime visitavimus, fratrem Helpericum adjutorem inde concessum reduximus, cui rei concessionem nobiscum [Col. 0010A] recusanti, penes abbatem nostrum querimoniam feceramus omnium illarum rerum, quas experientiam laborum vestrorum optime nosse non ignoramus.

Multimodarum gravitudinem, jugiter onerose incumbentium, nullius fratris solatio habemus elevamentum, cum alius invaletudine, alius diverso praeoccupatus ministerio, ut vel ad spatium parvi temporis solo laboranti concedatur respirandum. Omnes claves monasterii tinnienti cingulo undique appensis ipse porto. Insuper sollicitudini regularis ordinis cautissime debeo providere, nunc curam penoris gerere, nunc cocis praeesse, interdum refectorius [f. refectorium], semper omnibus domesticis interius commorantibus, et exterius hospitibus supervenientibus [Col. 0010B] cunctis serviturus.

Fratrem Adalgozum nuperrime monasterio, patre viduato, restitutum petimus vestra licentia nobis concedi adjutorio. Et quia in omnibus devoti paruimus, quibus de illo vestra praecepta suscepimus, nec aliquid invitum facere coegimus, communis petitio fratrum nostrorum precatur, ut praecepto vobis debitae obedientiae sibi concedatur, ordinandus in officium monasteriale, non quasi eliminatus custodia vestra, cum nullus nostrum se subtrahat jussu vestro: sed quia oportet, si audemus dicere, ut bonum rependatis charitativae vicissitudinis. Fratrem Engilpertum petimus ut scriptis vestris saepius commonefaciatis de bonis ad meliora. Valete.



III. AD DIETRICUM. Ut ad se librum canonum mittat, usui sibi futurum in causa cujusdam clerici, a laicis pessime habiti.
[Col. 0010C]

Domno DIETRICO WIGO confrater in Deo summo salutem.

Sicut per pastoris neglectum saepe veniunt detrimenta ovium: ita de hebetudine nostrae improvinciae (ita cod.) nostrorum vicinorum servuli congregati quemdam clericum nostrum membratim detriverunt. Et ecce subsequuntur variae conflictationes multorum. Has ad nullandas, et canonica ratione destruendas, si ullus liber penes vos factorum habetur, nobis rogamus praestari, et per praesentem nuntium transmitti. Bene valeatis.



IV. AD LIUTOLDUM EPISCOPUM AUGUSTANUM. Rogat ut rebus in suo monasterio afflictissimis opem ferat.
[Col. 0011A]

L. Pallio summi sacerdotii coelitus indusiato, W. congregandi gregaminis inermis opilio, gaudium supernae felicitatis in Christo.

Cursum effectuosae legationis ad monasterium nostrum fore prosperatum, summo Deo primum hymnizamus, qui directaneo gressu, vialique ductamine semper dirigit secum cordis conamine versantes. Fraternae autem deductionis augmentum merito vestrae pietatis ascribimus, quia pelliferum nostra inscientia minime edoctum, et tepentia schedulae verba, vivida aucta facecitate viae direxistis. Illam [Col. 0011B] incommoditatem importune sustinemus, cum Dei ministerio Ecclesiae congregamur, quod conglobatarum avium garritus cantando superare nequimus, quod undique pennigero volatu invehuntur patulis fenestris, et quando nivoso prosternimur pavimento ex omni parte nive afflati, coenosi volutamur. Sed tamen communiter degentes haec opportune toleraremus, si Dominicum altare a ninguine defendere possemus. Accensae candelae flamine ventorum turbatae, multum lacrymantes exstinguuntur. Ad clausuram fenestrarum, si aliquos lineos tribuitis pannos, potestis facile istam querimoniam sarcire. Quantumlibet chalybis ferramenta sarcienda, quae nobis sunt necessaria, flexo petimus collo, nostro jubeatis transmitti Vulcano.



V. AD GOZPERTUM ABBATEM TEGERNSEENSEM. Exponit ei difficultatem, novi Monasterii sui constructione causatam, rogatque ut Weicherum solatii, Sigihardum studiorum gratia ad se mittat.
[Col. 0011C]

Abbati G. monastica firmitudine priscorum vice Sanctorum patrissanti, WIGO cum fraterculo, secum in ministerium deputato, quidquid tenelli maturo parenti.

Novae plantationis germina brumali tempore vos velle propagare, mirandum nova conscriptione, cum nivosa hyems non viridescere in fruges, sed magis soleat in lapides rigescere albicantes. Tamen ornatui Salomoniacae domus nimium habiles si volumus jacere similis structurae profunditates, gloriosum Salomonem [Col. 0011D] omnis copia Davidicae praeparationis non tantum sublevabat, quantum nostri cordis domicilium laetificat decora aedificatio, quae non lapidosa materia, et quandoque casura, verum cultu mansuri fundaminis vestrae celsitudinis juvamine nostro Pontifici est stabilienda. Gaudeamus nos directos norma Dominicae ordinationis, qua duodenos discipulos misit ad praedicandos populos; et illorum ministerii opus non posse imitari dolemus; cum illi tricies et sexies in binarium divisi, si non sanctitate, vel ut ita poetizemus, effectum sibi injunctae praeceptionis numerositate supplere potuissent. Nullos adjutores nobiscum habemus praeter duos grandaevos silicernos, quos omnimodis nihil alludit operis. Coelicolae [Col. 0012A] tantum arrident eos, volentes eo se quotidie apud superos deficare [ita cod. f. deificare]. Quocirca petimus de vestrae paternitatis clementia nos adjuvari solatio fratris nostri Weicheri, ut radix alicujus boni fructus profluxione majoris irrigationis possit augeri in loco nobis commisso, quatenus cumulus supernae mercedis a Domino Salvatore remetiatur vobis. Sigibardum fratrem nostrum, quem tempore viridescentis anni dirigere decrevistis causa discendi, si vult, et si dignamini, nunc etiam mitti precamur. Valete.



VI. AD LIUTOLDUM EPISCOPUM AUGUSTANUM. Ut eos fratres, quos monasterii sui commodo a Gozperto abbate Tegerns. impetravit, benigne accipiat, et ad se rebus necessariis provisos mittat.
[Col. 0012B]

Praesuli L. cura pastorali custodelae ovium Christi provida cautela invigilanti, W. cum adelfo Dei Salvatoris indigno tirunculo, supernae salvationis juge precamen in Christo.

Auctoritate sanctitatis vestrae, summe pastor, lepide persuasi, solidariaeque conversationis nostrae singularitate compulsi solidissimum littus stagninarum impulsionum, anchoramque verissimae spei per nuntium adnavimus, tutissimos videlicet sinus abbatis nostri, quo fluctuationes fraterna raritate nobis illisas, aliquo consolatorio stabilimine sedare pia augmentatione fratrum dignetur. Quos si praedestinationis Dei via direxerit ad Augustam civitatem, adjunctione sociorum itineris, fulcimine equorum, [Col. 0012C] equorumque aurigis sublevatos precamur humane suscipi jubeatis, susceptos nobis mittere dignamini.

Vuillihardus clericus a vobis regressus venit ad nos quinta feria ante Theophaniam, qui intimavit, quod admiramini, quod neque per nuntium, aut per epistolam innotuimus, quid faceremus, qualiterve possemus. Valetudo sanctitatis vestrae tantum queat in Domino! circa nos ob gratiam vestri omnia bene aguntur. Ut de omni incertitudine conversationis nostrae certificemus, omnia ordinatim innotamus scripta. Sexta feria, quae proxima dies erat post natale infantium, direximus epistolam per nuntium, ut oculis vestris perspecta, si essetis in Augusta, impressione sigilli vestri bullaretur. Hoc autem [Col. 0012D] exemplar epistolae.



VII. EPISTOLAE PRAEDICTAE EXEMPLUM. Commendat Wigo duos juvenes monachos F. scholastico Augustano, sibique Prisciani majoris copiam fieri rogat.

Apostolicis agminibus ordine haereditario coelico nutu connumerato F. supernae sponsionis perdignos judicantium gradus.

Institutione vitae Benedictinae nutriti, monomachiae cogimur obeditioni mente subesse, praecepta majorum celeri pedum suspensione perfecti in omni praecipimur esse. G. (Gozpertus ab. Tegerus.) summae perfectionis amator, Monachorum fidelium [Col. 0013A] piissimus pastor, quemdam fratrem vivida juventute florentem commisit mihi ad docendum, alicujus rivuli guttulam me sperans sapida mente degustasse. Omnium namque doctorum fama se testatur comperisse, maxime abundare civitatem vestrae sedis cunctarum liberalium artium docibilitate. Cujus spei securitate roboratus, vestraque fultus suasibili petitione etiam alium sua sponte admiserat fratrem. In quibus suae nequaquam possumus implere voluntatis jussionem, nisi vestrae habeamus consolationis fulcimen. Majorem librum Prisciani petimus nobis, ut jubeatis aliquantulum temporis praestari, quo vel duos libellos legendos, sicut jussi sumus, facultatem habeamus, ne inobedientiae culpam incidamus, si injuncta quasi despicientes omittamus; aut ne inexhaustae [Col. 0013B] abundantiae bibliothecae Ecclesiae vestrae culpam inopiae praesumptuose videamur irrogare, si cuipiam externorum pro tali necessitate inepte genu flectere compellimur. Valete.



VIII. COMMUNI SUORUM NOMINE AD HEINRICUM BOIARIAE DUCEM. Pisces sibi pro celebrando festivius Paschate mitti rogat.

H. Christianae gentis ductori praecellentissimo, fratres Phyuhtwangensi congregati monasterio, devotissima munia precum in Christo.

Monachi solius nominis adjectione vocitati, servi egregii potentatus vestri, et fraterculi monasterii sancti Quirini praecepto patris nostri Gozperti, caeteris commanentibus commoramur in coenobio [Col. 0013C] Phyuhtwangensi, consuetudini monachicae constitutionis, prout possumus, deservientes. Felix Ecclesia, quae perdigne gratulatur tali principe fulta! Celebre nomen vestrum, quod jugiter amorifero corde hinc inde sermocinando volitans, ubique summo rumore diffunditur, vilitati nostrae denuntiavit praesentiam vestri fore in vicinitate nobis admodum opportuna. Idcirco quasi de asperitate eremitati, ubi tellus nescit stagnorum gignere sinus, et ut ita dicatur, quid sit piscis, penitus ignoretur, mittimus ad nobilem celsitudinem vestram, si debita copia vivaria lata, et saepius merito a Deo dilatanda scaturiant abundanti et consuetudinaria piscium fetura, nostrum Pascha piscigena largitione jubeatis jucundari, solitam impertiendo misericordiam, quam vobis fecistis apud [Col. 0013D] Deum piam patronam, semper commiserans indigentibus. Valete.



IX. AD G. ARCHIPRESBYTERUM. Ut infligendam Ortwino presbytero poenam tantisper differat.

G. Venerando archipresbytero W. Phyuhtwangensis Ecclesiae provisor indignus salutem in Christo.

Ortwinum presbyterum vestro discipulatui subjectum audivimus in vos esse culpabilem. Et non modicum doluimus, quia videlicet nec nos habet placatum, si vos habet offensum. Sed quia synodali censura convictus est reus exstitisse, petimus pietatem vestram, ut modum poenitentiae, sibi merito ingerendae [Col. 0014A] differre velitis ob causam nostrae humillimae petitionis, usque dum nos facietenus colloquentes videamus. Non ideo hoc autem deposcimus, ut eum vestro servitio excusemus, dum nos cum omnibus nostris devota servitia impendamus: sed multa etiam alia penes vos, si dignamini, habemus tractanda. Valete.



X. AD E. COMITEM. Hunc salinae cujusdam nuper sibi donatae, totiusque monasterii S. Salvatoris Phyuhtwangensis defensorem esse cupit.

E. Functione comitali famosoque virtutum cultu alterutrius generositatis gloriosum stemma nobilitanti W. custos constitutus in loco, Phiuhtwanc [Col. 0014B] nominato, cum agmine fraterno devotum salutamen in Christo.

Fructuosis dispensationibus multorum fidelium possessiones ad sancta loca traditas, omnium bonorum gaudet conscientia, qui haereditate terrena comparari posse non dubitant superna. Amore hujus beatae spei, ut audivimus a narrantibus, ducti parentes vestri partem fontis, vivida scaturigine salem scaturientis, tradiderunt monasterio Salvatoris nostri, quod optime vos nosse novimus, quid datum sit, et qua lege serviendum sit ad hoc concessis mancipiis. Quare ratum fore consiliati sumus concordi concessione nostri advocati talia commendare vestrae defensioni, qualia sunt attributa monasterio antecessorum vestrorum beneficio. Alieni namque [Col. 0014C] superducti sua lucra, non justam aemulationem sectari referuntur. Quia in omnibus negotiis, ad nos pertinentibus, vestrum suffragium, si dignamini, habere desideramus, hunc fratrem mittimus pietati vestrae, quem easdem res feceramus procurare, ut semper reclamationem per eum habeamus, secundum quod scitis ejusdem familiae legem statutam, ne eos aliquis injusto premat servitio, vel ab eis negligatur colligi et reddi census, domui Dei inquirendus et reddendus. Quanquam enim quidam quibus humanae caducaeque res nimium adhaerent, hujusmodi data patrimonia, sibi penitus sublata poeniteant, tamen non erit exstincta piis posteris clara et insignis remuneratio ejusdem haereditatis, si eos eadem priorum comitatur devotio in excolendo Deique [Col. 0014D] servitio devote mancipando, ut hoc, quod natura debuit homo, anima possideat in futuro praemio haereditario. Valete.



XI AD LUITOLDUM EPISCOPUM AUGUSTANUM. De injuriis sibi a Rihhardi filio irrogatis.

L. Praesulatus officio coelica praesulante gratia insignito, frater W. praeordinatus Phyuhtwangensi monasterio, quidquid servus devotissimi oraminis vel famulaminis Domino perpetualiter haereditario.

Detersa totius murmurationis occasione cordetenus frequenter revolvimus flebilia lamenta, quibus Hebraeae catervae nimium doluere, Moysen et Aaron [Col. 0015A] se fetere fecisse coram Pharaone et Aegyptiis, dum quotidie et ipsi durioribus diversarum sarcinarum premitur opprobriis. Cruentis vulneribus sauciati querimoniam feceramus de multimodis injuriis a filio Rihhardi nobis saepe saepius arroganter irrogatis, nec ullam emendationem penitus sentiebamus; sed propter hoc, quod vobis causati sumus, odibiles existimus omnibus incolis illius regionis. Nullus enim amat, nullus veneratur; quia nullus timet supratonsus, nec circumtonsus, nec Deum nec hominem. Cuncti nos inimicabiliter insequuntur, et maxime ille praedictus, qui, postquam a vobis domum reversi sumus, majore temeritate inflatus, quia civicum adjutorium non invenerat, congregaverat Suevigenas, quos poterat, et prata nostra cum [Col. 0015B] eorum equis ex maxima parte depastus est; illam aquam, praeter quam nullam habemus aliam, quam ei saepe interdiximus, expiscari furtive et publice non cessat. De his omnibus nullum habemus defensorem! quia vobis variarum rerum negotia jugiter allabuntur, nosterque advocatus undique ab hostium insidiis detentus dilaceratur; et ideo a neutro defensi hinc inde miserabiliter a tali quassamur homullo (ita cod.) tamen a Capite Regio defendi absque dubitatione speramus. Valete.



XII. AD EUMDEM. Extremam annonae penuriam ejus beneficentia sublevandam sperat.

Antistiti L. [cod. J., sed, ut videtur, mendose, [Col. 0015C] tutori Dei Ecclesiae catholico pastori, W. humilis homullus, devota munia sedulorum precaminum in Christo.

Solita sedulitate loquacitatis ineptae nimiae insistimus grandi petitioni, valdeque grandia petimus, quia vos grandia largiri usque modo sentiebamus. Sericis tunicis, quas usque nunc ob eleemosynam vestri sufficienter habebamus, modo non habemus, nisi singuli fratres singulas, ipsasque vetustate pene consumptas. Nulla enim femina vestro jure nobis concessa lanificium operatur; quia ut incolae regionis decertant, nullo modo tali lege infringuntur. De [Col. 0016A] inopia frumenti nuper vobis incassum demandaveramus, quia priori anno terrae infertilitas, aeris inaequalitas, ut etiam horno videmus evenire, fruges ditiorum locorum, quae in alimoniam habemus, hiemis asperitas, pruinaeque mordacitas utrinque plus quam LX jugera decoxit. Quid illi familiolae faciendum sit, nescimus, quae hinc inde vagula per varia dissipatur loca, non habens debiti victus sufficientiam necessaria.

Istis caeterisque praetermissis de domesticis compatiendo tractamus, qui nos quotidie conclamantes perturbant, victum vestitumque hyperbolice exposcentes, sartores videlicet - Ecclesiae caeterorumque aedificiorum instauratores. Duo etiam coci, unus ligna, alter colligens olera; duo pistores, bubulcus [Col. 0016B] atque subulcus, caprarius, custos equorum, sutores, lautores, brazatores [braxatores], qui nunc quotidie vacant. Nullum enim hospitem possumus suscipere aut potu reficere: quia non dederunt nobis brazam, quibus jusseratis. Pauperibus namque vos in eleemosynam suscepimus, et his, qui hinc inde confluunt, non audemus denegare solatia. Fratribus omni Sabbato pro charitate miscendum post Mandatum, aliisque summis festis utendum, non modicum vini empturi sumus cum illa pecunia quam utrique nostri dominorum largiti sunt. Caetera plurimaque id genus, quae desunt, speramus emendari a patre monasterii, quem vos esse profitemur. Valete.



XIII. IDEM, UT VIDETUR, AD G. ET E. Petit frequentiores litteras et sui amorem.
[Col. 0016C]

Dilectissimo patri G. dignaeque matri E. senior W. fraterque junior aevo, salutem in Domino.

Quod longo tempore privati sumus vestro colloquio, saepius tristamur moerore non modico. Nimium tamen confisi vestrae pietati nihil aliud petamus nisi plenitudinem charitatis et compatientiae, quam semper in vobis habebamus. Nihil aliud servitii habemus prae manibus. Hoc scitote sine dubio, quod jugiter supplicamus coram summo Deo pro vestra beatitudine hic et in coelo. Valete.




ANNO DOMINI DCCCCLXXX.
HELPERICUS MONACHUS S. GALLI.




[Col. 0015]
NOTITIA HISTORICA IN HELPERICUM.
(Apud. Fabric. Biblioth. med. et inf. Lat.)

[Col. 0015D] Helpricus, Elpricus, Hulpricus, Helpericus, Helphericus, Chilpericus, Hilphericus, Hilpericus, monachus [Col. 0016D] S. Galli, ordinis S. Benedicti, circa annum 980 scripsit librum De computo ecclesiastico, quem [Col. 0017A] edidit Bernardus Pez tomo II Anecdotorum parte II, pag. 182-222. Idem liber est qui in aliis codicibus De arte calculatoria inscribitur. Praefationem ad Asprum, abbatem sive decanum monasterii S. Germani apud Antissiodorum, ediderat Mabillonius tomo I Analect, pag. 113 (editionis novae pag. 431) ex codice bibliothecae S. Germani de Pratis, in quo Helpericus iste abbatis venit titulo. A Sigeberto cap. 145 de S. E. et in Chronico refertur ad annum 1005. Verum exempli verba, quae adducit, in ms., quem inspexit Mabillonius, desiderantur, videnturque addita a scriptore codicis, quo usus est Sigebertus. Nam nec in Pezii editione illa invenio. Guilelmus de Conchis libro tertio secundariae sive Dialogi de Substantiis, p. 89. Si causas nominum illorum quaeris [Col. 0018A] signorum (in zodiaco) Helpricum lege. At enim Elprici monachi epistola, cur natalitia Sanctorum in laetitia, Parasceve vero in tristitia celebremus, quae capiti 18 Alcuini de Divinis Officiis subjuncta legitur, vel post Alcuini tempora accessit, vel si ad Alcuinum scripta est, alium atque antiquiorem Helpericum habet auctorem. Trithemius libro de Viris illustribus Germaniae cap. 42 Helpericum monachum S. Galli, quem philosophum, astronomum et poetam celeberrimum appellat, testatur etiam librum de Musica, et quaedam Carmina scripsisse: aetatem ejus ibi refert ad annum 1040: sed lib. de Scriptoribus Ecclesiasticis cap. 325 ad annum 1096. Ita et II, 76, illustr. Benedictin.




[Col. 0017]
HELPERICI MONACHI SANGALLENSIS LIBER DE COMPUTO
(Apud Pez, Thes. Anecd. noviss. II, II, 182)



PRAEFATIO HELPERICI [(1) 2Kb] .
(Apud Mabill. Analect. p. 431.)

[Col. 0017B] Domino Patri sanctissimo, nomine ASPRO, moribus autem placidissimo, HELPERICUS humilis vernula, aeternae prosperitatis adminicula.

Dum paternitatis vestrae jussionibus libens pareo, multorum de ridiculis me lacerandum expono: unde vestram submissus exoro paternitatem, ut meam super hoc excusetis temeritatem Exigitis enim ut opusculum, quod nuper rogatu fratrum nostrorum juniorum de arte Compoti rusticano sermone edideram, quodque eis solis legendum dederam, uni praecipue eorum qui me pertinaci importunitate ad hoc praesumendum impulerat, et cui illud jam Grandi-Valle [Col. 0017C] posito direxeram; hoc, inquam, praecepistis, [Col. 0018B] cum anno praeterito legatione fratrum nostrorum Grandi-Valle degentium ad vos Autisiodori fungerer ut transcriptum vestrae paternitati examinandum dirigam: ut, hoc facto, ac si sorex, meo miser indicio paream. Ego enim decreveram nugarum mearum ineptias dignis occulere latebris: ne, cum prodire coeperint, multorum in me fel commoveant, jure causantium vanissimis naeniis me occupare membranas.

Sed quis vestris non obtemperet jussis, licet cum detrimento sui? Ego praecipue qui me vestris obsequiis ita mancipaverim, ut quod vobis ratum cognoverim, [Col. 0018C] quantumlibet arduum, aggrediendum mihi [Col. 0019A] esse non ambigam. Unum ergo a vestra paternitate deposco, ut quod vestra jussione coactus aggredior, vestro munimine fretus indemnis evadam; quod ita fieri poterit, si fastidiosis quibusque, et qui alios tantum reprehendere valent, hujus lectio subtrahatur: et vobis vestrique similibus, qui sine livore, oculo columbino, ut ita dicam, cuncta respicitis, examinandum praebeatur.

Verum haec haereticus quisque quomodo volet accipiat: mihi vestrum judicium satis idoneum constat, cui summa [Veritas] hoc anno perspicue dignata est manifestare, quam sit inutile sanctissimis vestrae paternitatis imperiis repugnare. Evenire autem justissime solet, ut qui patris salubria spreverit consilia, debita pertinaciae suae quandoque luat supplicia, [Col. 0019B] quod eo verius possum fateri, quo saepius et hoc anno crebrius atque acerbius, imo et justius, non desino experiri.

Nec immerito: cum enim me divina pietas loco illo restituisset, quo me ad sibi serviendum jam dudum delegerat, et unde ego infelix instabilitatis solummodo causa exieram, cum ibidem omnibus bonis abundarem, quodque ego super omnia duco, sanctissima sanctorum Patrum dilectione foverer; cum, inquam, me superna clementia post diuturnam evagationem illuc revocasset, vestraque erga me solito [Col. 0020A] flagrans paternitas secum retinere voluisset: adversa, ut patet, impellente fortuna, non acquievi, sed pristina usus levitate redii, quo me et multa passum recolebam, et deteriora passurum non ignorabam. Quo facto et illud didici multum apud Deum valere preces, quas illi ex animo funditus, cum una eademque leviter fusa oratione tantum adversus me obtinueritis. Reminiscor enim vos, cum me retinere nequiretis, imprecatum mihi, ut invenirem aliquem, qui me acerrime verberaret in loco, ad quem tantopere festinabam; quam orationem effectus est e vestigio consecutus. Quanta enim contumeliarum verba, quot proborum ludibria, quae et qualia derisionum tormenta deinceps patiar ab his praecipue qui erant quondam pacifici mei, quosque ego apud [Col. 0020B] vos summis laudibus extuli, lingua non valet effari. Quod quia ob ulciscendam in me levitatem jure obtigisse cognosco, divinam super his laudem aequitatem: et ut ab his tandem eripi queam, vestrarum obnixe postulo suffragia precum: ut quem licet nolens tanto malignus fasce gravitatis, orando tanto relevetis ab onere, dexterioris manum orationis porrigendo. Verum haec plenius, si Dominus cupitum praebuerit colloquium, vivo sermone expedientur. Quod ut citius fieri valeat, vestra exorabilis oratio precibus crebris obtineat.



PROLOGUS.
[Col. 0019]

[Col. 0019C] Cum fratribus adolescentioribus nostris quaedam calculatoriae artis rudimenta communi sermone explicare coepissem, quo eis hujusce quoque non contemnendae, ut multi arbitrantur, scientiae aliquid impertirer, quos in arte grammatica, prout divina auxiliata est munificentia, aliquatenus induxeram, nescio quo accensi desiderio instare vehementer coeperunt, quatenus ea, quae viva voce deprompseram, multorum utilitati profutura qualicunque scripto ederem, ut, si quando haec, ut solet mens humana diversis dedita curis multa oblivisci, memoriae exciderent, litterarum suffragiis ea quoquo modo reparare valerent. Quibus cum obnoxius [f. obnixius] renitens, id quod erat obtenderem, superesse scilicet libros de hac eadem re tum dilucide, tum venuste [Col. 0019D] majorum nostrorum tempore editos, praecipue venerabilis viri Domini Bedae presbyteri, qui cum in aliis, tum etiam in hoc sanctae Ecclesiae utilitati plurimum esudavit; illorum lectionem instarent: illos diutina meditatione perdiscere studerent, a me intentionem averterent, nec me aggredi cogerent opus omnium sputis obnoxium, cunctorum deridiculis dignum, praesertim cum sim ingenio rudis, sermone impeditus, et ne rusticano quidem eloquio balbutire sufficiam, nedum veritatis quippiam comminisci praesumam. Cum haec, hujuscemodi [Col. 0020C] plura excusationis obtentum [sic cod. f. obtentu] objicerem; tum vero pertinacius institere, et non novi, inquiunt, aliquid te cudere petimus, qui nihil jam reperiri posse remur, quod ab aliis non inveniatur dictum; sed ex his, quae ab aliis asseris sparsim copioseque tractata, poscimus utiliora quaeque nobisque necessaria, studio tuo decerpta, in unum colligi, et veluti sertum quoddam ex diversis floribus compingi. In quo opere non pompacitatis verborum faleras, aut urbanitatis exigimus veneres, quas utras [supple in] antiquorum est invenire commentariis. Enimvero quae ab aliis obscurius sunt prolata, tuo, quaesumus, manifestiora fiant relatu. Hac evictus importunitate, et de divina praesumens largiflua bonitate, studiosa nihilominus provocatus fratrum charitate, [Col. 0020D] quae humiliter eos postulare sensi, eo tenore tentare praesumpsi, ut haec nulli unquam, praeter se, legenda praebere, vel auctorem operis publicare pollicerentur.

Sed et si cujus peritorum haec aures offenderint, ne me temeritatis notet elogio, sed noverit me charitatis paruisse imperio, ac fraternae utilitati deservisse, prout fuit studio possibile. Quotidiana igitur annuaque Compoti argumenta vulgatiora, et quae ne laicus quidem, ne dum clericus impune ignoraverit, undecunque collecta, et planiore, quam sint ab aliis, [Col. 0021A] sermone edita, congessi, de meo nihil addens, sed quae ab aliis eo obscurius, quo sunt prolata venustius, rusticano sermone enucleatius edisserens; ut si quis [Col. 0022A] ita ab omni fuerit serio feriatus, legere ista dignetur, quo facilius illa doctorum sublimiora rimetur.



INCIPIUNT CAPITULA REGULARUM COMPOTI
[Col. 0021]

    [Col. 0021B] I. Unde conficiatur annus solaris, et de ratione bissexti.
    II. Physica signorum ratio, et de solstitiis et aequinoctiis.
    III. Quomodo sol in aliquo signo esse dicatur, cum signa in coelo, sol autem in aethere feratur.
    IV. Contra eos qui dicunt planetas VII contra mundum ferri.
    V. Unde oriantur regulares ad feriam Kalendarum inveniendam.
    VI. Unde concurrentes oriantur.
    VII. Qualiter inveniatur, quota feriae sint Kalendae, et per dies mensis vel anni.
    VIII. Qualiter inveniatur quotidie feria.
    IX. Cur praefati regulares a Marcio sumant exordium.
    X. Unde alii regulares ad lunam in Kalendis inveniendam procedant.
    XI. Unde epactae.
    XII. Ad quid valeant epactae.
    [Col. 0021C] XIII. Cur a Septembre incipiant.
    XIV. Cur in medio nulla pronuntietur.
    XV. Quomodo quotidie luna pronuntietur.
    XVI. Cur nunc XXX, vel vicesima nona pronuntietur, vel quantum in unoquoque signo vel in toto zodiaco moretur.
    XVII. Ut a veteribus lunaris tantum observatus sit annus, et quomodo communem dicamus, et embolismalem.
    XVIII. Unde conficiatur saltus lunae, vel ubi rectius intermittatur.
    XIX. Quot horis luna luceat singulis noctibus.
    XX. Qua hora eclipsis solis ac lunae proveniat.
    XXI. In quo signo sit luna singulis diebus.
    [Col. 0022B] XXII. Qua hora accendatur, vel qua in sua accensione mutet aetatem.
    XXIII. Qualiter inveniantur anni ab incarnatione Domini.
    XXIV. Origo indictionum, et qualiter singulis annis inveniantur.
    XXV. Qualiter epactae inveniantur.
    XXVI. Quomodo cyclus solis inveniatur, et cur per XXVIII annos recurrat.
    XXVII. Ad inveniendas concurrentes cujusque anni.
    XXVIII. Quotus annus sit a bissexto.
    XXIX. Quomodo inveniatur cyclus lunaris, et quae sit differentia inter ipsum et xixalem, et qualiter inveniatur per zodiacum.
    XXX. Quid sit terminus Paschae, vel quando observetur.
    XXXI. De aequinoctiis et solstitiis, qualiter etiam corporali intuitu deprehendantur, et de ascensu vel descensu solis.
    [Col. 0022C] XXXII. Repetitio de termino Paschali, et cur ipsa festivitas non nisi Dominica die celebretur.
    XXXIII. Quomodo inveniatur ipse terminus per singulos annos.
    XXXIV. Unde inveniantur regulares ipsius termini.
    XXXV. Qualiter per Paschalem terminum caeteri inveniantur.
    XXXVI. De tribus annis xixalis cycli, in quibus luna epactarum non servat ordinem, et qualiter Paschalis luna observetur.
    XXXVII. De caeteris embolismis brevis commemoratio.
    XXXVIII. Epilogus libelli.





INCIPIT COMPOTUS HELPERICI MONACHI.
[Col. 0021]


CAPUT PRIMUM. Unde conficiatur annus solaris, et de ratione bissexti.
[Col. 0021C]

Annus solaris, ut majorum constat solertia investigatum, CCCLXV diebus, et quadrante conficitur. Si quadrans quid sit dilucide nosse desideras, scito quia quidquid in quatuor aequas partes divideris, unaquaeque earum quadrans, tres autem reliquae nominantur dodrans. Cum ergo diem integrum, id est cum sua nocte, XXIV horis constare manifestum sit, qui numerus ex senario quater ducto conficitur, quia quater habet senas horas, ipsae sex horae quadrans diei jure nominatur. Si ergo unde hi dies computentur, manifeste cupis agnoscere, scito primum [Col. 0021D] annum solarem dici, quo sol totum signiferum, id est, XII zodiaci signa perlabitur, quorum unumquodque, sicut majores nostri diligenti inquisitione investigaverunt, tricenis diebus ac denis horis dimidiaque [Col. 0022C] perlustrat. Quia ergo sunt XII signa, et in singulis eorum sol XXX diebus immoratur, duc duodecies XXX et habes CCCLX dies. Tunc X horae, quae in singulis supersunt signis, duodecies ductae, summam CXX reddunt horarum. Has aequa portione per XXIV distribuens absque dubio dies quinque reperies, singulos XXIV horarum. Istos junge superioribus, et habes totius anni solaris CCCLXV dies. Superest autem adhuc in singulis signis unius horae medietas, qua item duodecies ducta, id est, de singulis in unum redacta, VI integras perficere nulli constat ambiguum; et hic est quadrans, id est quarta diei pars, ut supra evidentissime constitit. Quae quoniam singulis annis computari nequeunt, cautum est ut tribus [Col. 0022D] semper annis absque ulla computatione praetercantur, donec quarto anno in summam collectae integrum diem XXIV reddere possint horarum. Hic est dies, quem bissextum quarto anno nominamus, [Col. 0023A] quod VI Kal. Martias pronuntietur, totusque ille annus bissextilis appellatur, constans CCCLXVI diebus. Qui dies si negligatur, eveniet post aliquot annos ut hieme aestivi, et contra aestate hiberni menses occurrant. Nam per CCCLXIV annos tantum calculatio regradabit, ut in Kalendis aequinoctiorum solstitia, et econtra in solstitiorum eveniant aequinoctia, id est, cum XII Kal. April. pronuntiaveris, et debeat esse aequinoctium vernale, appareat solstitium brumale, quod est XII Kal. Januarii. Cumque pronuntiaveris XII Kal. Julii, quod est solstitium aestivum, occurrat aequinoctium vernale, quod esse debet XII Kal. April. Sicque in caeteris eveniet anni diebus. Ad hunc evitandum errorem bissextilis dies quarto semper anno intercalatur. Hoc veluti quodam fundamento [Col. 0023B] inveniendorum sequentium argumentorum praelocato, ad ipsa jam explicanda, quae hinc conficiuntur, accedamus argumenta.



CAPUT II. Physica signorum ratio, et de solstitiis et aequinoctiis.

Sed quia rudibus, id est similibus nostri, hoc opusculum cudere instituimus, non infructuosum videtur de ratione signorum, quantum ingenioli nostri capacitas ex majorum dictis retinere potuit, pauca perstringere. Ac primo sciendum illa signa nihil aliud esse quam coeli certa spatia ex stellarum positione et ordine, calculatorum sagacitate quibusdam quasi limitibus determinata. Primos namque Aegyptios, quos prae caeteris nationibus hujus artis peritia calluisse, divinae [cod. ut divinae, [Col. 0023C] sed tunc verbum desideratur] et humanae produnt litterae, iter illud solis, per cujus discursum annuum explet circulum, in duodecim partibus emensos testatur Macrobius. Quod, qua industria fecerint, qui plenius nosse desiderat, ejusdem Macrobii commentum de Somno Cipionis (sic) legere studeat. Ipsas autem partes subsecuta posteritas primo generaliter signo appellavit. Unde eidem sphaerae Graece zodiacos, Latine autem signiferi nomen impositum est. Deinde singulis signis certa indidit vocabula, quae poetae quidem ridicule finxerunt; sed qui dicuntur philosophi, quibusdam physicis adumbrationibus colorare nisi sunt. Sed nos (ita cod.), poeticis, in quibus nulla inest veri soliditas, posthabitis figmentis, naturalium rerum pauca quae de veterum potuimus [Col. 0023D] eruere commentariis, inserere non videatur onerosum. Igitur zodiaco ipsi eo loco tribuentes initium, quo solem mox factum constat esse locatum, id est, ab eo signo, quod XV Kal. April. intrare dicitur, quem primum fuisse diem saeculi, et quarto abhinc se creatum aequinoctiali die ratione sol ipse testatur, idem principale signum quasi Arietis nomine vocaverunt, ex natura ipsius animalis trahente vocabulum similitudinis ad efficientiam solis, sive quod id animal praecipue cornibus valet, sicut sol ab eo tempore ad resolvendam terram, eatenus brumali rigore concretam, radiorum vim exercere incipit, sive quod ab eo aequinoctio per totam aestatem usque ad aliud aequinoctium dextrum [Col. 0024A] lustrat hemispherium; sicut illud animal toto hoc tempore dextro lateri fertur incubare; nam reliqua anni medietate et sol sinistrum ambitum peragit, et aries super sinistrum latus incumbit.

Taurum ob id reor illos secundo loco posuisse, quod sole illas partes adeunte boum labores, id est, segetes ad maturitatem tendunt, et in quibusdam ferventioribus terris etiam metuntur.

Super Geminorum allegorica significatione nihil adhuc reperire potui, nisi parum, quod tamen et ipsum haud multum a fabuloso recedit figmento. Fertur in illo namque mittholoico (sic) simulacro ex his Geminis, quos Castorem vocant atque Pollucem, alterum immortalem, alterum fuisse natum mortalem. Sed is qui mortalis exstiterat, suae mortis objectu [Col. 0024B] fratri immortalitatem acquisisse, id quod in ipsis probare nituntur stellis, quod uno oriente alter occidit. Hoc quoque soli sic coaptant, quod unus idemque modo in ima mundi descendat, modo in summam resurgat altitudinem.

Cancri significatio in propatulo est, quod sicut id genus animalis versis vestigiis retro incedit, ita sol, cum ad hoc signum venerit, ultra scandere non valens inferiora repetit, celebrato in quarta ejus parte solstitio, id est XII Kal. Julii, unde idem ortus. Nam tres sunt principales ortus occasusque solis, scilicet brumalis, aequinoctialis, et borealis. Iste de quo loquimur, is, inquam, ortus Therinos, Tropicos Graece vocatur , id est aestas, composito nomine a qualitate temporis et conversione [Col. 0024C] solis.

Sequens signum Leonis dicitur ob illius mensis, Augusti scilicet, ferventissimum tempus, quia leo caeteris animalibus calore praestare creditur, quodque Leo priore parte validus, posteriore degenerat; sicut sol e medio illo signo jam circa mensem Septembrem aestus sui ardorem nobis duntaxat mitigare incipit.

Jam vero ipsi Septembri Virginem deputaverunt; quod eo mense effeta jam terra nihil fructuum gignat.

Libram, quam in trutinae effigiem formant, aequinoctialem diei noctisque parilitatem, quam in ejus quarta parte sol exsequitur autumno, id est XII Kal. Octobr., insinuant, sicut in Arietis quarta parte [Col. 0024D] verno, id est XII Kal. April. Et hi sunt ortus vel occasus, quorum uterque isemerinos, id est aequinoctialis appellatur.

At vero Scorpius aculeatus et Sagittarius ad exprimendos grandinum ictus et tempestatem illius temporis sunt locati. Praeter hunc Sagittarius, postrema parte in ferina membra degenerans, significat solem tunc temporis a superis in infima detrusum.

Capricorni significantiam oculis etiam deprehendere perfacile est. Capram enim in pascendo ab imis alta petere semper nemo est qui nesciat. Sicut signum hoc solem nobis ab inferis partibus ad superiora remittit, transacto in quarta parte sui, qui [Col. 0025A] est XII Kal. Januarii, solstitio brumali, sicut in Cancro aestivali. Unde etiam hoc signum, sicut et illud tropicon, id est convertibile, appellatur. Et inde haec signa philosophi portas solis appellaverunt, quod in utroque eorum, obviante solstitio, ultra ejus prohibeatur ascensus. Solstitium autem dictum non quo solem aliquando stare sit credibile, sed brevissima illa spatia, quibus summam vel imam zodiaci partem attingit, hoc nomine censentur [cod. censetur], quod atomo fieri nulli dubium est. Sciendum quoque hoc solstitio diem brevissimum, noctem vero longissimam fieri, sicut econtra solstitio aestivo noctem brevissimam diemque longissimam, quod ratione circulorum terraeque globositate fieri liquido patet. Siquidem sphaera illa coelestis, per quam zodiactea [Col. 0025B] linea ducitur, ad aquilonem super terram altissime porrecta, breviorem sui partem sub terra nobis occultat. Econtra ad austrum super terram parum elata, in immensum sub terra porrigitur. Zodiacus vero, quoniam non in directum circuli more ducitur, sed in zonae modum a septentrionali plaga in meridionalem, id est, ab arcturo ad austrum obliquatur, alterum e tropicis, id est, Cancrum, boreali: alterum vero, id est, Capricornum, australi polo proximum gestat. Unde fit ut secundum spherae coelestis positionem, in qua signa sunt fixa, superne Cancer caeteris signis a terra remotior, Capricornus vicinior, et econtra inferius Cancer terrae vicinior, Capricornus sit remotior. Sol vero, licet non sit in coelo fixus, tamen quia signifero suffertur, necesse [Col. 0025C] est ut secundum ejus convexitatem vel propiet vel recedat a terra. Unde in Cancro positus, quia super terram maximum aeris spatium ab ortu usque in occasum, utpote in altissima progrediens, conficit, sub terra vero brevissimum, quippe qui ambitu terrae tantum lustrato, festinat ad ortum, tardiore cursu diem nobis producit, ociore ortu noctem coarctat. Quae omnia in Capricorno per contrarium fieri manifestum est, quia quantum in isto super terram exaltatur, tantum in illo sub terra dimergitur; et rursus quantum in hoc sub terra, tantumdem in illo super terram itineris conficit. Unde dies aestivi cum brumalibus noctibus, et rursum noctes hiemales cum aestivis diebus longitudine sive brevitudine concordant. Singula enim signa non obliquum habent [Col. 0025D] cursum, ut ea quae in septentrione aliquando vergant ad austrum, ut quidam putant, asserentes solem, cum est in Cancro, in die boreales, nocte vero australes, et econtra in Capricorno positum die australes, nocte boreales mundi lustrare partes, sed singula in directum terram ambiunt, et quam partem sol die super terram, eamdem nocte semper lustrat sub terra. Aequinoctia sane non ita, ut solstitia noctem diemque variant, sed in utroque dies et nox aequis morarum dimensionibus disterminantur. Cujus rei rationem perfacile inspicit, qui praefatam solstitiorum congrue providere curaverit. Aequinoctialia enim signa nequaquam ut solstitia, alterum altero sublimius est vel humilius, sed quasi in quodam meditullio [Col. 0026A] locata, et econtra altrinsecus posita, veluti quodam diametro zodiacum aequaliter dividunt, utrolibetque eorum oriente alterum occidit, et cum unum superius, alterum inferius obtinet centrum tantumdemque de zodiaco ab utraque parte habet. Quantum enim ascensionis est a Capricorno, omnium signorum infimo, usque ad Arietem, aequinoctialo signum, tantumdem ab ipso Ariete usque ad Cancrum, omnium summum signorum. Item quantum est descensionis ab eodem Cancro usque ad Libram, aliud aequinoctiale signum, tantumdem ab ea usque ad item Capricornum. Cum ergo Cancer omnibus sublimior, et Capricornus sit humilior, liquido constat illo in medio posita ejusdem esse altitudinis. Hinc fit ut cum sol ad utrum horum signorum accesserit, [Col. 0026B] quia per mediam sphaeram agitur, diem ac noctem aequis spatiis omni mundo sive supra, sive infra dimetiatur. Quem diem, cum ratio ab utraque parte et diurna videlicet et nocturna, nihilominus ab ipsa aequalitate vocari coegisset, nec, ut reor, in neutra hac linguarum Graeca ac Latina ex tribus generibus his omnibus: aequitate, die, nocte, unum vocabulum eufonicos comminisci potuisset, factum est, ut in altera a meliore parte, id est die, in altera a deteriore, id est, nocte appellaretur in utraque lingua aequitatis adjectione. Latine igitur aequinoctium ab aequitate, et nocte, Graece autem isemeria dicitur. Quod si absurditas sineret, aequidies dici potuisset. Duo postrema zodiaci signa, Aquarius et Pisces, ob imbriferos menses sunt appellata. Sane [Col. 0026C] de solstitiis vel aequinoctiis manifestius quid, si Dominus annuerit, sumus exposituri (infra cap. 31).



CAPUT III. Quomodo sol in aliquo signo esse dicatur, cum signa in coelo, sol autem in aethere feratur?

Hic autem addendum reor quanam ratione, cum zodiacus una cum signis in coelo fixus dicatur, sol autem longe ab eo infra aetheris spatium feratur, in ejus signis meare asseratur? Sed ejus rei ratio non laborioso eget argumento. Tunc enim eum in aliquo signo esse dicimus, cum in sui circuli regione discurrit, quae eidem signo subjecta est, ita ut signo supra, et sole subtus currente pariter feratur; quod aeque de caeteris planetis sentiendum est.



CAPUT IV. Contra eos qui dicunt planetas VII contra mundum ferri.
[Col. 0026D]

Illud autem me non mediocriter movet quod multi asseverant, et pene omnes artis hujus tractatores, solem ac lunam caeterasque planetas contra mundum niti. Non enim perspicere queo quisnam eas ad occasum ducat, si earum naturalis motus semper tendit ad ortum? Nam quod dicunt eas impetu coelestis sphaerae impelli, quam sit frivolum liquido patet, cum nulla earum ipsam sphaeram attingat, sed maximo infra eam intervallo ferantur. Argumentum sane illud, quo se id probare contendunt, facile est enervare. Aiunt enim quod cum signa ita sint ordinata ut post Arietem sequatur Taurus, itemque [Col. 0027A] post Taurum Gemini, et sic caetera per ordinem, sol de Ariete non in anterius signum, sed posterius secedit, id est Taurum, et de Tauro in Geminos, et sic per caetera; quasi non posset fieri, ut coelo desuper celerius et sole infra tardius currente, signum in coelo fixum cum ipso coelo praetereat, sole ob tardiorem incessum praeterito, et subsequente alio signo sol a praecedente relictus sub hoc rursus inveniatur. Hoc autem dico non praejudicans aliorum scientiae, sed simpliciter quid mihi videtur pandens. His de solari per zodiacum cursu etsi inepte, non admodum tamen, ut reor, infructuose, horum ignaris breviter delibatis, jam pro posse susceptum exsequamur negotium.



CAPUT V. Unde oriantur regulares ad feriam Kalendarum inveniendam?
[Col. 0027B]

Primum regulares mensium unde oriantur videamus. Cum solaris annus, ut supra relatum est, CCCLXV diebus peragatur, et in hoc peragendum sol per singula XII signa tricenis immoretur diebus, per unum horum alterum necesse est metiaris numerum. Quorum utrolibet per alterum multiplicato, CCCLX reperies; sive enim duodecies XXX, sive tricesies XII, eamdem conficiunt summam. Quinque qui supersunt pro regularibus Martio datis, pronuntia: Martius V. At in caeteris sic facies. Sume semper praecedentis dies mensis, et additis suis regularibus, numero qui conficitur per VII partito, quia hunc numerum irregulares non excedunt; reliquos sequenti [Col. 0027C] da mensi. Verbi gratia: Martius habet dies XXXI et regulares V, sunt simul XXXVI. Septies quini XXXV; unum qui remanet da Aprili, et sic deinceps. Quod si, tota summa per VII expensa, nil superfuerit, illi mensi VII regulares dandos esse scito.



CAPUT VI. Unde concurrentes oriuntur?

Concurrentium, quas epactas, id est, adjectiones solis vocant, quaeque praefatis regularibus concurrunt, originem inventurus, quia et ipsae septenarium non transiliunt numerum, praefatos solaris anni dies per eum disponens dicito quinquagies et bis VII, CCCLXIV; unum qui remanet in capite concurrentium pone, et singulis annis unum adjicies, septenarium non excedens; sed quarto semper anno ob rationem [Col. 0027D] bissexti unum transiliens, et sic XXVIII lineas curres.



CAPUT VII. Qualiter inveniatur quota feria sint Kalendae, et per dies mensis vel anni?

Si forte requiris quid vel hae concurrentes vel praecedentes regulares valeant, scito ad inveniendam quarumcunque Kalendarum feriam institutos. Si ergo scire cupis cujuslibet mensis Kalendae in quota sint feria proventae, sume regulares ipsius mensis, et junctis concurrentibus qui eo anno concurrunt, quorum inventionem post docebimus, si ultra VII excreverint, eis sublatis, quotque remanserint, ea feria Kalendas quas quaerebas esse noveris. Quod [Col. 0028A] insimul VII solummodo fuerint, vel minus, quot fuerint, eam scito esse feriam Kalendarum.



CAPUT VIII. Qualiter inveniatur quotidie feria?

Si deinceps per totum mensem cujuscunque diei feriam invenire volueris, sume praecedentes ejusdem mensis dies usque ad illum de quo inquiris, et his adde numerum feriarum, quae (sic cod.) fuit in Kalendis, et primum uno die Kalendarum, quia bis positus est, sublato, caeteris per VII divisis, quot remanserint, totam scito esse feriam quam quaeris. Si nihil remanserit, septena, id est, Sabbatum erit. Si hoc ipsum per dies anni computare volueris, itidem collige omnes dies anni transactos, id est, a Kalendis Januarii usque ad hunc de quo quaerere [Col. 0028B] instituisti, et si bissextilis est annus, ipsum etiam bissexti diem, postquam transactus fuerit, connumera. Tum quotae Kalendae Januarii fuerint, huic numero adjice, et primo, sicut supra, unum Kalendarum diem recide, caeteros divide per VII, et quot remanserint teneto.



CAPUT IX. Cur praefati regulares a Martio sumant exordium?

Si hujus artis avidus et hoc forte quaeris cur praefati regulares a Martio sumant exordium, vel concurrentes ibidem mutentur, scito hunc mensem primum fuisse anni a Romulo, Romanorum auctore, instituti, qui primum Latinorum annum X mensibus ordinavit, et ob illam primae institutionis memoriam hactenus observari jussit. Hunc enim ille [Col. 0028C] mensem a Marte, ut credebat, patre suo nominavit, et, ut dictum est, principium anni esse instituit. Testantur hoc nonnulli ex his qui sequuntur mensibus, quibus nomina ab ordine, quo Martio absunt et aeris temperie composita et indita sunt. Ut September, quod ab eo sit septimus, et largiores jam fluere soleant imbres. Sic et October, November ac December, nec non Julius et Augustus, quorum alter a Julio Caesare, alter ab Octaviano Augusto deinceps vocabula mutaverunt. Pridem Quintilis, vel Sextilis simili de causa sunt appellati. Quod vero nunc annum a Januario ordimur, a successore Romuli Numa Pompilio institutum, qui denis Romuli mensibus duos addidit, primumque eorum a Jano, quem gentili errore principium rerum arbitrantur, considerans [Col. 0028D] Januarium appellari, et primum anni institui. Alterum a Plutone, quem Februm, id est, purgatorem et credebant et appellabant, nominavit Februarium.

Causam vocabulorum singulis mensibus inditorum dicere supersedi, eo quod sit et in Dialogo cujusdam Praetexati sufficientissime tractata, et a domino Beda exinde deflorata in libro de Temporibus secundo, nihilominus sit abundantissime digesta. In quo prolixa quidem, sed non sterili disputatione plenissime est expositum qualiter annus primum a Romulo in X, a Numa in XII mensibus est distributus, sed nec sic ad limam redactus, longo post tempore a Julio Caesare, sagacis ingenii et praedicandae memoriae [Col. 0029A] viro, ad unguem modernae expositionis fuerit expolitus. Is dialogus in libris Macrobii legitur Saturnalium nomine titulatus.



CAPUT X. Unde alii regulares ad lunam in Kalendis inveniendam procedant?

Alios regulares mensium qui ad Kalendarum lunam inveniendam ascribuntur, hic modo reperies. Solaris anni CCCLXV diebus sicut supra per duodenarium et tricenarium numerum divisis, superfluos V da Septembri pro regularibus. Caeteros hoc ordine reperies. Sume semper praecedentis dies mensis, additis insuper suis regularibus, et si mensis ille tricesimam fert lunam, recisis XXX quot supersunt, tribue sequenti mensi. Sin mensis non ultra XXIXam [Col. 0029B] lunam computet, ipsis sublatis, reliquos pro regularibus sequentis mensis habeto. Exemplum de duobus damus, ut sic de caeteris facias. September habet dies XXX et regulares V, qui sunt XXXV. Dimitte XXX, reliquos V da Octobri. October habet dies XXXI et regulares V, sunt simul XXXVI. Tolle XXIX, quia tota est lunatio; VII qui remanent da Novembri. Cur autem una lunae aetas XXX, altera XXIX computetur diebus paulo post aperiemus. (Infra cap. 26.)



CAPUT XI. Unde epactae.

Epactae, quae his adjiciuntur regularibus, duorum annorum, solaris scilicet ac lunaris inaequalitate creantur. De qua inaequalitate, quae Dominus dederit, post eloquemur. Solaris enim annus, qui CCCLXV [Col. 0029C] diebus evolvitur, lunarem CCCLIV dierum XI superat diebus. Quos XI dies, quia in anno suo luna minus habet, singulis annis ad lunam Kalendarum inveniendam pro epactis assumuntur. Omnibus enim annis XI adduntur ad numerum epactarum, quia singulis annis eadem exstitit annorum inaequalitas. Pone igitur in capite epactarum XI, et singulis, ut dictum est, annis itidem adde XI etsi ultra XXX excreverint, quem numerum lunaris aetas nunquam excedit, XXX sublatis, caeteros habeto pro epactis. Verbi gratia: ad XI adde XI, fiunt XXII. Ista sequitur epacta. Item XXII junge XI, fiunt XXXIII. Recide XXX, et III tene pro epactis sequentibus. Sic de caeteris.



CAPUT XII. Ad quid valeant epactae?

[Col. 0029D] Epactae superioribus regularibus junctae aetatem lunae per singulas Kalendas ostendunt hoc modo: sume regulares cujusque mensis, et his adde epactas quae fuerunt in illo anno, quarum per singulos annos inventionem post ostendemus, et quem numerum suffecerint, ipsa est aetas lunae in Kalendis. Quod si tricenarium excesserint, eis sublatis, quot remanserint, tanta erit.



CAPUT XIII. Cur a Septembre incipiant?

Epactae istae cum suis regularibus idcirco a Septembri initium sumunt, quod Aegyptus, caeterarum gentium in hac arte magistra, ab hoc mense annum inchoavit. Unde, sicut Romanae antiquitatis auctoritate [Col. 0030A] praecedentes regulares cum concurrentibus a Martio, ita ob reverentiam hujusce magisterii hanc lectionem a Septembri videntur inchoare Latini.



CAPUT XIV. Cur in medio nulla pronuntietur?

Pandendum videtur cur in initio epactarum nulla pronuntietur. Primo, quia sciendum ordinem istum epactarum in similitudinem circuli in semet reverti. Cumque singulis annis undenarium singulae capiant augmentum, nono decimo, qui est cycli XIXalis ultimus, XVIII epactis existentibus, non ut in caeteris XI, sed XII addimus, propter unum diem qui tunc lunari anno diminuitur, quem saltum lunae vocant. Qui praecedenti aetati detractus, totam sequentem lunae aetatem uno die majorem semper computare [Col. 0030B] cogit. Quod liquidius aperiemus cum saltus ipsius rationem ediderimus. XII ergo additis ad XVIII, fiunt XXX. Istae sunt epactae primi anni cycli XIXalis. Quae si adderentur regularibus mensium, quia luna hunc numerum non transcendit, necesse erat singulis mensibus eadem recidere, et secundum numerum regularium in singulis Kalendis lunam computare. Exempli causa, ut hoc liquidius constet. September habet regulares v. Junge epactas XXX, fiunt XXXV. Item October habet regulares V, adde epactas XXX, fiunt XXXV. Tolle XXX, remanent V; similiter in caeteris. Quid ergo necesse est toties addere XXX et retrahere cum lunaris aetas illo anno per singulas Kalendas numero regularium constet? Ob hoc eo anno nullae pronuntiantur epactae. Sequentium [Col. 0030C] dierum post Kalendas, lunam hoc modo reperies. Sume praecedentes ejusdem mensis dies, et his adde aetatem lunae quae fuit in Kalendis. Et primo unum diem Kalendarum deme, reliqui si minus XXX fuerint, ipsa est aetas lunae. Si ultra XXX processerint, illis sublatis qui superfuerint, ipsam aetatem lunae prodent. Hoc tantum considerans ut si mensis ille XXX fert lunam, XXX; sin autem XXIX, aeque XXIX de summa subtrahas.



CAPUT XV. Quomodo quotidie luna pronuntietur.

Si per anni dies id ipsum investigare cupis, sume omnes praeteritos anni dies, id est a Kalendis Januarii usque in diem in quo requiris, addita aetate lunae quae fuit in ipsis Kalendis Januarii, et inprimis [Col. 0030D] unum subtrahe propter Kalendas. Caeteros si ad hoc excreverint, per LIX partire, qui sunt duarum lunationum dies; qui restant cujusque diei, lunae aetatem pandunt. Quod si toto numero per LIX expenso nil superfuerit, vel qui remanserint, tricenarium numerum excesserint, ad LIX tamen non pervenerint, sublatis XXX, quot remanserint, ipsa aetas lunae est. In hoc argumento bissexti diem non numerabis.



CAPUT XVI. Cur nunc XXXma nunc XXIXna luna pronuntietur?

Tempus est expedire, quod supra promisimus, cur nunc scilicet luna nunc XXXma, nunc XXIXna computetur? Ad quod apertius inspiciendum est, [Col. 0031A] non uniformes lunae computari menses, sed alterum esse quo zodiacum pervolat, alterum quo solem luna consequitur. Quae cuncta ut manifestiora fiant, dicendum in singulis signis primo, dehinc in totius signiferi lustratione quantum temporis expendat. Ut a solertioribus non sine magna diligentia probatum est, luna unumquodque signum ex duodecim duobus diebus et sex horis, ac bisse unius horae transit. Duc ergo duodecies duos dies, et fiunt XXIV. Item senas horas, quae in singulis signis supersunt, duodecies multiplica, et habes LXXII horas, quae faciunt tres dies, singulos XXIV horarum. Hos III dies junge superioribus XXIV, et fiunt XXVII. Superest adhuc in singulis signis bissis unius horae. Si quaeris quid sit bissis, scito bissem dici uniuscujusque rei [Col. 0031B] duas partes sublata tertia. Quidquid enim in tres aequas diviseris partes [alia manus, vel portiones], unaquaeque earum triens vel trien appellatur. Horum uno sublato, reliqui duo qui remanent trientes is simul bis vocantur. Bissis igitur duae partes horae sunt. Duodecim ergo bisses octo faciunt horas, ponis per tres bisses supputatis. Apparet ergo lunam XXVII diebus et VIII horis totum ambire zodiacum; et haec est una species mensium lunarium. Sed quia naturalis lunae mensis ab accensione computatur, ipsa autem luna in toto hoc spatio solem non consequitur, ut ab eo reaccendatur, nisi additis duobus diebus et IV horis, his ad superiores junctis mensem lunarem XXIX dierum et XII horarum esse fatemur. Quia vero XII horae pro integro die nequeunt [Col. 0031C] computari, et unum diem difficile est [suppl. invenire vel quid simile], praesertim cum alternis vicibus media die ac nocte perhibeatur accendi, propter facilitatem computandi una vice XII horae intermissae, altera autem ex utraque lunatione simul collectae pro integro die computantur, et tunc luna XXXma pronuntiatur. Porro illi duo vero dies, qui cum quaternis horis post emensum zodiacum ad consequendum solem lunae supersunt, per XII lunationes in unum collecti XXVI dies insimul conficiunt, quae est una lunae zodiactea peragratio, licet unus desit dies. Et hoc est quod dicit dominus Beda, lunam tredecies in XII suis mensibus zodiacum percurrere. Hi omnes dies in summam redacti efficiunt lunarem annum CCCLIV dierum. Duodecies [Col. 0031D] enim XXIX, CCCXLVIII. Duodecim autem horae duodecies ductae sunt CXLIV, et faciunt dies VI, qui juncti superioribus, CCCLIV reddunt, qui sunt, ut diximus, dies anni lunaris, quem constat retro semper observatum, duodenis, quos dixi, mensibus ita semper alternantibus, et unus tricenos, alter undetricenos haberet dies, quousque Julii Caesaris solertia solaris repertus est annus, pro eo quod lunaris annus in multis vacillaret, et solis cursui penitus non conveniret.



CAPUT XVII. Ut a veteribus lunaris tantum observatus sit annus; et cur modo communem dicamus et embolismalem?

Ita enim ille a veteribus Graecis ac Latinis observabatur, [Col. 0032A] ut XII semper exactis lunationibus a XIIIa lunatione sequentem inchoarent annum. Sed cum saepe eveniret propter XI dies, quos lunari anno deesse diximus, ut hiberni menses aestivo, et aestivi item hyberno occurrerent tempore (nam per octonos annos tribus regradabatur mensibus) statutum est ut octavo anno XC dies intercalarentur, qui per tot annos ex undenis diebus et duobus bissexti accesserunt. Nos vero propter Paschalem observantiam quam non nisi XIV luna post aequinoctium celebrare fas est, communes et embolismales annos in luna habere coepimus hoc modo: si quando XII exactis lunationibus eam lunationem quae sequitur vel in ipso aequinoctio, vel eo transacto XIVam evenire contigerit, ab ipsius mox accensione sequentis [Col. 0032B] anni primordia sumimus, praecedente anno, qui communis exstitit, XII lunationibus, diebus CCCLIV terminato. At si XII exactis lunationibus, XIVa processerit, tum illam praecedenti jungimus anno, datis eisdem praecedenti anno XIII lunationibus et CCCLXXXIV diebus. Et hic annus embolismalis, id est, supercrescens dicitur, praecedentes autem communes, quod semper II aequales praecedant, excepto in ogdoade et endecade quorum utrumque unus tantum communis annus praecedit. Haec de diversitate annorum solaris et lunaris, communium et embolismorum nunc paucis dicta sunt. Si qua autem restant, cum ad ipsum Paschae terminum venerimus explicandum, prout possibile fuerit, exsequemur. Sane in serie temporum computanda nunc solaris [Col. 0032C] anni, qui certior habetur, calculo utimur.



CAPUT XVIII. Unde conficiantur saltus lunae, vel ubi rectius intermittatur.

Hoc loco congruum videtur de saltu lunae quae possumus explicare sumendumque ab ipsa origine censeo. Diximus supra lunam ex quo die a sole recedit post XIX dies et horas XII rursus eidem soli succedere, et hunc mensem esse qui annum lunarem, si communis sit XII, embolismum vero XIII computatus perficiat. Sed deprehensum est singulis mensibus, nec dum VIIa hora peracta, solem a luna consequi, vicissimque lunam a sole accendi, et restare ex eadem hora XIIma per singulos menses [Col. 0032D] IV momenta, et unciam unius momenti et unum atomum. Quae IV momenta per singulos menses in tantum augmentantur, ut per XIX annos integrum perficiant diem: quem diem XIXo semper anno ipsa transilire cogit imminutio, ne et lunaris calculatio et tota turbetur Paschalis observantiae ratio. Nam si negligatur ille dies, eveniet ut post XV XIXales cyclos, id est post annos CCLXXXV, cum debeas lunam computare primam, occurrat XVa, id est plena luna. Et econtra, cum XVa computatur, appareat prima. Sed ut aperte clareat qualiter ille dies paulatim minuendo usque ad integrum deficiat, quia XIXalis mensibus IV momenta unciamque momenti et atomum perdere dicitur, primum omnes XIX annorum [Col. 0033A] menses quot sint videamus, ut singulorum praefatorum momentorum unciarumque et atomorum numerum colligentes, atque ex his rursus horas conficientes, probemus si integrum diem XXIV horarum reddere possint. Decemnovalis cycli CCXXXV menses hinc esse colligitur quod eum XII communes duodenorum scilicet mensium, VII vero embolismos, id est, XIII mensium constat annos habere. Duodecies autem XII, qui sunt CXLIV, et tredecies VII, qui faciunt XCI, insimul positi CCXXXV perficiunt, qui numerus quater ductus DCCCCXL reddit hoc modo: quater namque CC sunt DCCCXL et IV triceni CXX, itemque XX praedictum numerum, id est, DCCCC complet hoc modo, quae est summa quaternorum momentorum de singulis XIX annorum mensibus collectorum. [Col. 0033B] Quae momenta, quia horas facere possunt, hoc ordine consideremus. Quia enim hora IV punctis constat, singuli autem puncti denis momentis, horas singulas metiamur per XL momenta, et inveniemus in suprascripto momentorum numero XXIII semis horas hoc modo: quadragies XX et terni DCCCCXX, alia XX momenta faciunt dimidiam horam, et sunt, ut dictum est, XXIII semis horae. Sed ut integer dies XXIV horarum perficiatur, alteram hujus horae medietatem ex unciis atomisque, quae singulis mensibus quaternis additae sunt, momentis compleamus. Uncia duodecima pars est cujuslibet rei. Duodecim enim unciae momentum faciunt. Igitur unciae CCXXXV faciunt momenta novem et decem, et remanent VII. Duodecies enim deni et noveni ducenti XXVIII sunt, [Col. 0033C] et remanent, ut dictum est, unciae VII de ducentis XXXV. Quibus VII unciis ad complendum momentum altae V sunt addendae, quas atomis CCXXXV, qui adhuc supersunt, taliter suppleamus, singulis unciis XLVII atomos attribuentes ita: quadragies septies quini sunt CCXXXV. Has V uncias junge superioribus VII, et fiunt XII, id est momentum integrum, quod momentum junge ad superiora XIX, et habes XX momenta, id est dimidiam horam; quam supra XXIII semis horis annectens, invenies horas XXIV, id est diem integrum, quem nono decimo semper anno transilire, et ob id saltem lunae vocari hactenus exposita cogit ratio, ita ut reliquis luna XXX et undetrigesima, id est vicesima IX alternis vicibus computetur, tunc tres XXIX sine ulla XXXa interpositione procedant. [Col. 0033D] Qui dies praecedenti aetati detractus sequentem lunationem tota die majorem computari facit hoc modo: si enim hesterno die XXIXam pronuntiaveris, hodie XXXam, crastino primam, et postridie IIam computari necesse est. At si hesterno similiter XXIXam pronuntians, hodie, XXXa transilita, primam dicas, cras IIam, perendie IIIam computare debes. Et hoc est quod dicit dominus Beda in minori libello: adimit enim saltus lunae noctem, addit vero aetatem. Quem diem diverso loco intermittunt; sed mihi videtur quia secundum Aegyptios epactas a Septembri inchoamus, ut secundum illos in luna Julii mensis illum praeterire debeamus, ne sequentium Kalendarum lunaris turbetur computatio. Quia si in mense [Col. 0034A] Novembri, ut multi faciunt, distuleris, si occurret luna secundum epactarum rationem a Kalendis Septembris, per tres menses, id est usque in Kalendas Decembris; quod si in eo loco, id est in Julio, III Kal. Aug., ut diximus, diem hunc transilias, in unius tantum Augusti Kalendis ab epactarum lectione dissonat luna.



CAPUT XIX. Quot horis luna luceat singulis noctibus.

Quot horis luna per singulas noctes luceat hoc modo collige. Primo scito eam ex quo a sole recedens prima dicitur, usque ad XV quo longius ab eo recedere non potest, singulis noctibus quaternos punctos lucis suae cremento addere, totidemque deinceps reproximando sol ex altera parte circuli [Col. 0034B] usque ad XXX imminuere. Quandiu ergo in augmento est, id est usque ad XV, ad lucendum multiplica ejus aetatem quater, et ex his quos inveneris punctis, facito horas singulas per quinos punctos. Ad non lucendum vero numerum, qui est ab ejus aetate usque ad XV, itidem multiplica, et factis exinde rursus horis, in summam collige; et si in toto XII horas reperis, recte computasse te noveris. Postquam vero decressere coepit, id est a XV deinceps, ad lucendum multiplica numerum, qui est ab ejus aetate usque XXX; ad non lucendum vero a XV usque ad ejus aetatem, sicque per omnia facias, ut dictum est supra. Porro XVa, quia plena est, tota nocte lucet. Quater enim quindeni LX sunt puncti, et faciunt horas XII. Econtra nil lucet XXXa, utpote [Col. 0034C] soli supposita, ejus majori lumine obscurata. Hanc horam Graeci synodon vocant. Latini autem coitum, quod tum pariter utrique coeant.



CAPUT XX. Qua hora eclipsis solis ac lunae proveniat.

Quo tempore eclipsis, id est, defectus solis accidere solet? Primo, si lunam eadem linea qua solem vehi contigerit. Siquidem latitudo signiferi XII partibus tenditur, quarum mediam tantum sol perambulat. Luna autem per totam ejus latitudinem: terra autem, utpote totius mundanae centrum sphaerae, in medio mundi locata, eidem potius medianae subjacet parti. Unde semper ambitur a sole. Cum ergo sol supra, luna feratur infra, terra autem utrique [Col. 0034D] sit subjecta, illis, sole scilicet et luna in media linea coeuntibus, necesse est terrae eidem lineae subjectae lunari objectu solarem subtrahi conspectum. Cum vero ex alia qualibet parte ex duodenis partibus signiferi XXXma luna soli opponitur, quia illi lineae terra subjecta non est, nec luna inter eam et solem est, ejus lumen nobis duntaxat in terra positis celare non potest. Et inde est quod in singulis mensibus solis patimur eclipsin. Lunaris sane defectus, qui circa plenilunium, id est, vel XIVa vel XVa vel XVIa luna contingere solet, quamvis ejusdem lineae, medianae scilicet, ratione contingat, dissimiliter tamen conficitur. Constat enim lunam proprium non habere lumen, sed in modum speculi a sole irradiatam [Col. 0035A] resplendere. Unde nunquam lucere potest nisi radiis penetrata solaribus. Sol autem, quia octies sua magnitudine terram vincit, ut subtili indagine repertum est, nunquam ab ea totus tegi aut occultari potest, quin radios suos et cum sub ipsa est, undique ad superiora remittat, umbra terrae contra mediam signiferi lineam, cui potius subjacet, et per quam solis est iter, altius penetrante. Cum ergo plena luna hemisphaerio a sole distans per eamdem mediam fertur lineam, quia, sole inferiora penetrante, ipsam lunam necesse est scandere superiora, et econtra sole, id est super terram hyperygeo, ipsa luna efficitur sub terra hypogea, necesse est eam sive infernam deficere sive supernam, utpote per umbram terrae incedentem, et nequaquam sole eam [Col. 0035B] more solito respiciente. At si per aliam quamlibet utrarumque positarum linearum feratur, quibus terra ob sui exiguitatem solare nunquam potest adimere lumen, ipsa luna adumbraticae lineae exorbitatione lucis suae damnum valet effugere, id est, si vel sublimior ad boream, vel divexior sole feratur ad austrum. Et haec est item ratio cur non omni plenilunio luna deficiat, quanquam nonnulli asserant utrumque, et solem scilicet et lunam, raro superne, frequenter autem inferius deficere. Ob hujusmodi causam praefata media linea ecliptica vocatur, quod utriusque defectus, solaris ac lunaris, sit causa. Claret ergo solem in sua eclipsi nihil minui, sed non ejus aspectu fraudari. Lunam vero eclipticam penitus lumine privari, quod tangere videtur [Col. 0035C] Virgilius, cum ait:

Defectus solis varios, lunaeque labores.
Labores enim lunae ipsa quae patitur luminis dispendia vocat.



CAPUT XXI. In quo signo sit luna singulis diebus.

In quo signo luna moretur quotidie, vel quot partibus a sole per singulos dies elongetur, hoc ordine investigabis. Sume semper aetatem lunae, quotacunque fuerit, et multiplica quater, ipsumque rursus numerum ter ducito; et quot in summa reperis, tot partibus eam a sole noveris disparari, id est, in eo loco degere ad quem venturus sit sol post totidem dies. Partes enim istas nihil aliud esse dicimus [Col. 0035D] quam quotidianos per zodiacum solis progressus. Item in eodem argumento probare contendis, in quo signo luna eodem die consistat? Primum videto in quo sol ipso moretur die, et in quota ipsius signi parte, id est, quot ibidem dies exactos habeat? Et quia unumquodque signum perlabitur sol XXX diebus, rursus videto quot ab eo dies remaneant usque ad XXX, id est ad completionem signi? Quod inventu facillimum est, cum sol singula signa non solummodo certis mensibus, sed et certis ipsorum mensium adeat diebus, praecipue XV Kal. cujusque mensis, quinta decima die Kal. April. primum zodiaci signum ingrediens, id est Arietem. Cumque inventum fuerit quot adhuc dies in eo quo positus [Col. 0036A] est sol signo moratus sit, ex praedicta partium summa, in quibus partibus lunam a sole remotam inveneras, ipsum numerum sumens dabis eidem signo ad explendum iter solis; reliquos vero qui superfuerint de summa partium, sequentibus per ordinem signis per tricenos disperties. Et cui signo XXX defuerint, in eo lunam esse noveris in tota ipsius parte, quot illi signo ex praefata summa provenerint. Quod si in summa partium tot solummodo in veneris quot adhuc dies in eo quo est signo degere habet, aut aliquid minus, in eodem signo lunam cum sole esse scito; quod solet accidere prima vel secunda luna, posito sole in prioribus cujusque signi partibus. Sin autem intantum numerus ille partium excreverit, ut illi signo in quo est sol expleto, [Col. 0036B] reliquis omnibus signis XXX, patres proveniant per singula signa usque item ad illud in quo solem esse certum est, et aliquot partes superfuerint, itidem in eo signo pariter eos esse constat. Et hoc accidere solet XXVIII vel XXIX luna, sole in postremis signi partibus degente. Sed illud superius in recessione a sole, hoc vero contingit in reproximatione lunae ad solem. Quantum enim per singulos dies elongatur ab eo, recedens ex una partes circuli usque ad hemisphaerium, quod est XV; tantum tenet deinceps eidem soli proximans ex altera parte, donec ad signum, imo ad eamdem ipsius signi partem veniat, ubi eum reliquerat toto peragrato zodiaco, quod, ut dictum est superius, XXVII diebus et VII horis perficit. Sed quia jam ibi solem non invenit, [Col. 0036C] utpote XXVII partibus, in quibus ipsa zodiacum lustraverat, exinde elongatum, post circuitum signiferum duobus diebus et IV horis perficiens, quod sol praedictis XXVII diebus et VIII horis peregerat, rursum eum luna consequitur, et eidem succedens penitus obscuratur, et XXXa efficitur; qui etiam dies interlunium solet appellari, quod inter defectam et renascentem sit lunam.



CAPUT XXII. Qua hora luna accendatur, vel qua in sua accensione mutet aetatem.

Si nosse cupis qua hora diei luna accendatur a sole, id est mutet aetatem, vide quotus sit annus illius cycli qui proprie lunaris dicitur, cujus inventionem post docebimus, et numerum multiplica [Col. 0036D] quinquies, hisque adde praeteritos anni dies a Kalendis Januarii usque ad eum diem de quo quaeris. Quibus in unum redactis si infra LX manserint, tot punctos esse scias horarum ipsius diei; et singulas horas per quinos punctos computans, ea hora lunam attendi noveris, cui quinque defuerint puncti in toto ipsius horae puncto, quot quinis caeterarum superfuerint horarum. Si vero praefatus numerus sexagenarium excesserit, partire eum, qui sunt unius cujusque diei, id est XII horarum puncti, et qui remanserint, illius diei punctos esse memento. Ex quibus, sicut monstratum est, horas faciens, quota hora et quoto ipsius horae puncto luna ipsius dici accendatur, invenies. Quod si tantum LX fuerint, aut ultra [Col. 0037A] progredientibus, aequaliterque per LX partitis nil superfuerit, duodecima diei hora, et vo, id est, ultimo ejusdem horae puncto illam accendi noveris, hoc certum habens nunquam in nocte, sed semper eam in die accendi. At si per diem argumentum qua in sua accensione mutet aetatem, invenire desideras, praefatum cyclum sexies multiplica, et quot in superiori numero sexenarios habueris, tot his monades adde, junctis insuper punctis illis qui sexenariis superfuerint. Qui si ultra XXX excreverint, recisis quotquot superfuerint XXX, qui remanserint, aetatem tibi pandent quam luna in hora suae accensionis est ingressa. Hactenus hac quotidiana dicuntur argumenta, quot singulis mutentur diebus; hinc ad annua veniamus.



CAPUT XXIII. Qualiter inveniantur anni ab incarnatione Domini.
[Col. 0037B]

Primum igitur annos ab incarnatione Domini, qualiter inveniendi sint, videamus, ut per eos caetera argumenta reperiamus. Annos igitur ab incarnatione Domini, quot sint, inventurus, sume ordines indictionum quae fluerunt ab ipsa incarnatione usque nunc, id est LXXI, quia singulae indictiones quindecinorum currunt revolutione annorum; praedictum numerum multiplica per XV, et fiunt mille LXV: his adde XII, quia quando ipsa incarnatio facta est, III anni de illa indictione praecesserant et XII restabant. Hos ergo qui remanserant praefato junge numero, et fiunt mille LXXVII. Adde semper illius, de quo quaeris indictionem, sicut hoc anno XIII, et fient mille XC. [Col. 0037C] Isti sunt anni ab incarnatione Domini. Similiter singulis annis facito, et annos Domini sine errore reperies. Hoc tantum memor esto, ut, cum XV transacta fuerit indictio, et denuo prima redierit, ad praefatum numerum unum semper adjicias, id est, non jam LXXI sicut nunc, sed LXXII multiplices, et reliqua, ut dictum est, observes.



CAPUT XXIV. Origo indictionum, et qualiter singulis annis inveniantur.

Indictiones cujusque anni invenire desiderans, sume annos Domini, quotquot fuerint in praesenti, et his adde regulares III, illos scilicet annos qui praecesserant de indictione qua natus est Dominus, et totam hanc summam partire per XV, et qui remanserint, [Col. 0037D] ipsa est indictio praesentis anni. Si nihil remanserit, XVa erit.

Indictionum originem paucis verbis aperire libet. Dicitur autem ab indicendo. Cum enim Romani omnibus pene gentibus imperarent, omnibus tributa indixerunt, quae eis quinto anno semper impendebantur. Sed primo quinquennio aes, secundo argentum, tertio solvebatur aurum. Quarto rursus a principio repetebatur, id est ab aere; unde junctis quinquenniis XV annorum indictiones sunt singulae institutae, et cautum est ut nullus liber ratus, nullum principis edictum ratum haberetur, quod indictionem non praeferret. Singulis autem quinquenniis pacto censo, mos erat Urbem lustrare quasi ob purgationem [Col. 0038A] sui, unde et quinquennium [leg. videtur lustrum]. dicitur, et lustrare, purgare, saepissime dicimus. Fiebat autem hoc mense Februario, quem ob hoc a Februo, id est a Plutone vocaverunt, quem purgatorem credebant. Februare enim purgare dicitur, imo totum mensem diis Manibus dedicaverunt.



CAPUT XXV. Qualiter epactae inveniantur.

Epactas cujuslibet anni reperturus, nihil addens annis Domini aut minuens, primum per XIX divide, et quot remanserint, rursus multiplica per XI, et si numerus ille infra XXX remanserit, epactas illius anni esse scias. Quod si ultra excreverit, sublatis, quotque triginta reperis residuos [cod. remanserint. vid. sic mutand. sublatis triginta, quot reperis . . . . ], [Col. 0038B] pro epactis habebis. Si nihil remanserit, nulla est; quia per XIX annos epactarum volvitur circulus. Idcirco annos Domini per ipsum numerum partimur, residuum per XI multiplicamus, quia tot singulis annis accrescunt epactae. Eum quoque numerum rursus per XXX metimur, quem epactae non excedunt; ad annos Domini nec addimus quidquam nec minuimus, quia quando natus est Dominus XI erant epactae, ubi incipiit esse cyclus epactarum.



CAPUT XXVI. Quomodo cyclus solis inveniatur, et cur per XXVIII annos recurrat?

Concurrentes, id est epactas solis inventurus, in initio ipsius solis cyclum per quem currunt debes invenire; qui idcirco per XXVIII annos revolvitur, ut [Col. 0038C] singulae concurrentes in bissextum veniant, quod fieri non potest, nisi per tot annos, cum ipsae concurrentes usque ad septenarium proficiant numerum, et non nisi quarto anno semper bissextus eveniat. Quater enim VII, XXVIII sunt. Ergo cyclum solarem invenire cupiens, ad numerum annorum Domini semper addito IX, quia tot anni praecesserunt de eodem numero ipsam incarnationem, tumque hanc summam divide per XVII, et quot remanserint, totus est annus. Si autem nihil remanserit, XXVIIIVus est.



CAPUT XXVII. Ad inveniendas concurrentes cujusque anni.

Ipsas vero concurrentes alicujus anni invenire desiderans, sume saepe praefatos annos Domini, et quia [Col. 0038D] semper quarto anno unus ob bissextum transilitur, totius numeri quartam partem adjicies, et additis insuper regularibus IV, quia tot praecesserunt concurrentes annum Dominicae nativitatis, totum hunc numerum per VII divide, et quot supersunt, ad ejusdem anni concurrentes tene. Si nihil remanserit, VII esse scito.



CAPUT XXVIII. Quotus annus sit a bissexto?

Utrum vero bissextus vel quotus ab eodem sit annus, perfacile est invenire. Annis enim Domini quotquot fuerint, nullo vel addito vel detracto, per IV divisis, quot remanserint, totus est annus a bissexto, si nihil remanserit, bissextus est. Potest hoc [Col. 0039A] et per cyclum solarem inveniri. Quotuscunque enim fuerit, uno sublato, residuos per IV divide, et ut supra, per annos Domini, an bissextus vel quotus ab eo sit annus, invenies.



CAPUT XXIX. Quomodo inveniatur cyclus lunaris, et quae sit differentia inter ipsum et XIXlem, et qualiter inveniatur per zodiacum?

Ad cyclum lunae inveniendum e numero annorum Domini, duobus sublatis qui, Deo humanato, de eodem cyclo restabant, caeteros per XIX divide, quorum constat revolutione; residui lunarem cyclum ostendunt. Si nihil remanserit, XIX erunt. Hunc sane cyclum Romanorum proprium esse scias, sicut xixalem [Col. 0039B] proprium esse constat Hebraeorum, et a tempore Dominicae resurrectionis etiam Christianorum; observaturque iste cyclus in luna Januarii, qui est mensis Romanorum primus, sicut ille in Paschali, quem primum xixalis mensem esse Hebraeorum Dominus ipse testatur, qui Paschale sacramentum praemisit, dicens: Mensis iste vobis principium mensium: primus erit in mensibus anni. Sicut enim ille incipit ab accensione lunae Paschalis, et usque ad eamdem porrigitur, similiter et iste a prima luna Januarii incipiens, ad eamdem deducitur ibique finitur, habens et ipse communes annos, duodenorum scilicet mensium, dierum CCCLIV, necnon et embolismos XIII mensium et CCCLXXIV dierum, et, excepto [Col. 0039C] quod Paschalis in hoc nunc agitur celebritas, per omnia ei aequiparatur, ut a Venerabili Beda copiose tractatur, et uterque X et IX annorum revolutione, et lunari constat ratione. Ob solam tamen dignoscentiam iste lunaris, ille vocatur XIXalis, composito ex tribus corruptis vocabulo, ex X scilicet et anno et novem, sicut et apud Graecos ex eisdem vocabulis, sed integris appellatur . Ubi notandum quod in Latina compositione anni vocabulum sonet, in Graeca autem nomen anni non ponitur, sed a parte aestatis intelligitur; enim aestas dicitur. Illud quoque notandum tribus semper annis XIXalem procedere, cujus quarto anno lunaris semper incipiens ejusdem tertio finitur anno, quod tunc luna in Kalendis Januarii [Col. 0039D] sit finita, quia annus utriusque cycli est embolismus. Cujus notitia lunaris hoc tantum nobis videtur utilitatis conferre, quod per eum, ut supra retulimus, quotidie lunaris accensionis hora reperimus. Quapropter hoc tandem praetermisso, ad xixalis indaginem, quia ob multiplices Paschae rationes utiliorem, accedamus. Cujus quotus sit annus invenire cupiens, ad numerum annorum Domini unum semper adjice; quia secundo ejus anno Dominus natus asseritur, et reliqua, sicut in lunari cyclo diximus facito. Per hunc cyclum epactarum seriem et terminum Paschalem, aliaque argumenta perplura, sed et figuras quae dicuntur Compoti, concurrere scias.



CAPUT XXX. Quid sit terminus Paschae, vel quando observetur?
[Col. 0040A]

Terminum Paschae nihil aliud dicimus quam XIV lunam, quae primum occurrit post aequinoctium vernale; quando in immolatione agni Judaeis Pascha facere olim praeceptum est; qua etiam nocte Dominus noster illo primum typico Pascha pacto traditus est, licet sequenti die, id est XV, pro nostra sit omnium salute immolatus. Quod aequinoctium XII Kal. April. occurrere supra ostensum est. Quacunque igitur septimanae die luna XIV, sive in ipso aequinoctio, sive eo transacto occurrerit, terminum Paschae dicimus. Ipsam vero solemnitatem in Dominicum diem, quo Dominus resurrexit, differimus, et si contigerit ipsum terminum die Dominico evenire, nihilominus [Col. 0040B] in alteram Dominicam nostrum Pascha exspectamus, ut multi dicunt, ne Judaicum Pascha observare videamur, si cum illis eadem solemnia inchoantes, cum eis itidem finiamus. Nam et illi sicut et nos eadem festa per octonos celebrant dies, et nihil nostra ab illorum distat celebritate, nisi, ut dictum est, quod non pariter inchoant. Si autem Sabbato XIV luna advenerit, et vel aequinoctium dies fuerit, vel jam transactus, statim sequenti die Dominico Pascha celebramus. Idcirco autem terminus idem xixali cyclo continetur, quod non nisi tot annis peractis ad eumdem diem Kalendarum luna XIV redeat. His vero expletis ad ipsum quidem Kalendarum diem, verumtamen nunc per eosdem redit Septimanae [Col. 0040C] dies propter concurrentes solis, qui per XXVIII variantur. Quae res cogit tam terminum quam et ipsam festivitatem multo longius evagare, maximumque Paschae cyclum per XXVIII xixales cyclos, id est DXXXII annos extendi. Nam et si infra hunc annorum numerum vel terminus vel festivitas ad eumdem Kalendarum vel septimanae diem redeat, non tamen pluribus annis per ordinem hoc facit. At eo expleto cyclo maximo, omnia ad eosdem dies et per easdem redeunt lineas. Quem Paschalem terminum ante vernale aequinoctium celebrare generali Ecclesiae prohibemur traditione. De ipso autem aequinoctio varia non tantum veterum, verum etiam modernorum exstat opinio, aliis XII Kal. April., aliis VII Kal. asserentibus. Non ineptum videtur ostendere, [Col. 0040D] qualiter hoc magistros nostros etiam corporali intuitu viderimus investigare. Et si quis adeo studiosus exstiterit, ut hoc oculis suis potius velit credere quam litteris, hic exemplar inveniat, quod [f. quo] id quod quaerit indagare praevaleat, ubi primo solstitiorum, qui illud ab utraque parte quodammodo ambiunt, notandi sunt dies, ut postmodum id quod in medio aequinoctium facilius reperiatur designatis utrinque [f. utrorumque] limitibus



CAPUT XXXI. De aequinoctiis et solstitiis, qualiter etiam corporali intuitu deprehendantur, et de ascensu et descensu solis.

Primum itaque coenaculum aliquod orienti oppositum [Col. 0041A] diligetur [f. deligatur], et in eo foramen tale notetur per quod singulis suis exortibus, qui sunt CLXXXII, sol radios suos introjacere possit. Tum singulis exortibus notentur loca quae radius ille lustrat in occidentali pariete praefati coenaculi. Certumque est radium illum solstitio brumali ad corum, aestivo autem ad Africum dirigi. Porro in aequinoctio, utpote a medio orientis sole surgente, recta linea medium occidentis petere manifestum est; semper enim in oppositam sibi partem sol radios dirigit. Ergo brumale solstitium deprehensurus, quo sol in Capricorno agit, sic facito: A XV Kal. Januarii, quo die sol praefatum ingreditur signum, notato mane singula loca quo sol oriens primo dirigat radium, factis in pariete punctis usque XII Kal., et videbis [Col. 0041B] per singulos ortus radium semper in ante progredi versus corum, utpote sole adhuc inferiora petente. Itemque XII Kal. ortum solis diligentissime considerans, vigilantissime nota bis locum quo primum emiserit radium praedicti foraminis. Rursus sequenti die, id est, XI Kalend. ortu solis studiosissime considerato animadverte, radius ille utrum solito in ante pergat, an aliquantulum, quamvis parum, retro redeat. Quod si eum quantulumcunque redire perspexeris, quod sine dubio eveniet, certissime noveris solem, peracto pridie, id est XII Kal., solstitio, superiora repetere. Deinde si volueris per singulos ortus nota semper loca quae tardius ille petierit scire, videbis eum quotidiano processu ad Africum tendere usque XII Kal. Julii. Quo die diligenter signato, jam sequenti [Col. 0041C] die, id est XII Kal., retro redire conspicies, utpote solstitio peracto, sole ad inferiora redeunte. Quod si denuo consideres, invenies quotidie ipsum radium per easdem lineas redire ad corum, per quas pridem venerat ad Africum, sole videlicet per eosdem ortus descendente ab aestivo usque ad hibernum solstitio, per quos descenderat ab hiberno usque ad aestivum solstitium. Et hoc est quod supra diximus CLXXXII tantummodo esse ortus solis, cum in anno explendo CCCLXV dies peragat. Peragit enim annum suum ascendens a brumali solstitio ad boreale, indeque rursus descendens ad brumale, et, ut dictum est, eosdem custodiens ortus descendendo quos servaverat ascendendo, non quo eadem signa repetat, alioquin non nisi dimidium lustraret zodiacum, [Col. 0041D] sed ita est ipse signifer oblique per coelum porrectus a polo usque ad polum, ut bina semper signa contra se altrinsecus posita eosdem habeant ortus et occasus, duobus tropicis duntaxat exceptis, quae singularem habent ortum et occasum, Cancro videlicet et Capricorno, quorum alterum excelsius, alterum divexius constat esse locatum. Ut autem hoc quod diximus manifestissime pateat, Cancer, utpote cunctis excelsior, cunctis sublimior oritur et occidit, quod evidentissime pandit solstitialis exortus mense Julio. Caetera vero, sicut per ordinem sunt locata, unum ab antecedentibus, alterum a sequentibus eosdem, ut dictum est, custodiunt ortus et occasus, imo et cursus. Verbi gratia: Ante [Col. 0042A] Cancrum sunt Gemini, et post Cancrum Leo; quae, ut saepissime dictum est, ita altrinsecus sunt posita, ut in uno loco oriri ac occumbere videantur; sol quoque in utroquelibet eorum positus per easdem lineas feratur. Sed in Geminis ascendit, in Leone descendit. Item ante Geminos Taurus, et post Leonem est Virgo, de quibus eadem dicta sunt. Porro ante Taurum Aries, et post Virginem Libra, quae pari modo esse locata testantur aequinoctia in utroque eorum annatim concurrentia. Sic de caeteris usque ad Capricornum, qui caeteris humilior rursus suum ortum habet et occasum, totumque discursum. Cum ergo sol, ut dictum est, per CLXXXII ortus vel lineas ascendens, et per easdem descendens annum perficiat, duplica praedictum [Col. 0042B] numerum, et habes CCCLXIV dies anni solaris. Porro unus dies, qui cum quadrante superest, quomodo dies ille ex minutis conficiatur horarum videamus. Sol enim moratur in utroque signo XXX dies et X horas ac dimidiam. Accipe primum illa sex signa per quae sol ad solstitium ascendit, et da unicuique signo XXX dies et X horas ac dimidiam, et habebis CLXXXII dies, insuper et XV horas, id est minuta CL. Ex his ergo CCC minutis CCCmus LXVtus dies et quadrans efficitur ex minutis horarum, quibus in unoquoque signo super XXX dies immoratur, quem diem sol tam in ascensu quam in descensu perficit. Sed quia in ascensu nec dum peractus, pro integro computari nequit, computatur et descensu. Et inde est quod ab aestivo solstitio usque ad hibernum [Col. 0042C] computatur unus dies, id est CLXXXIII, cum tamen sol, ut dictum est, per easdem semper lineas descendat per quas ascenderat, donec quarto anno ex quadrantibus integer dies expletus ascensui solis interponatur, sicque et ascensus et descensus pari dierum numero computetur, id est CLXXXIII, qui simul juncti faciunt bissextilis anni dies CCCLXVI. Verum his per excessum breviter dictis, ad ostendendum solis annuum cursum redeamus, unde digressi sumus ad probandos aequinoctiorum dies, quos palam est invenire, si ea quae de solstitiis dicta sunt rata constituerint. Si enim sol brumali solstitio minimum diem et maximam agens noctem deinceps quotidiano processu noctem contrahit, ac diem extendit usque ad aestivum solstitium, quo [Col. 0042D] nox brevissima et dies exstat longissimus, patet profecto medio mediorum decurso dierum spatio tantum minoratam noctem auctumque esse diem, ut pari longitudine metiantur, servante adhuc die solitum [supra: augmentum; via. leg. ], et nocte [vid. leg. ], donec ad eam proveniant prolixitatem, vel angustiam, quam neuter excedere potest, quod fit rursus in solstitio altero. Cum ergo solstitia alterum XII Kal. Januarii, alterum XII Kal. Julii esse constet, diesque ab uno [ad] alterum CLXXXII, scire volens, qui sit horum medius, praefatum numerum per aequas divide portiones, et habes in utraque parte XCI. Nogesimo (sic cod.) ergo primo die post solstitium brumale [Col. 0043A] noveris aequinoctium vernale, qui dies occurrit XII Kal. April. Et hoc fit in ascensu solis. Quod si alterum deprehendere vis aequinoctium autumnale, facito idem in descensu. Vide enim quod diebus descendat sol ab aestivo ad hibernum solstitium, id est CLXXXIII, et in horum medio, id est XCII, autumnale aequinoctium esse scito. Is est autem dies qui dicitur XII Kal. Octob. Certissimum est enim quia quantum in ascensu solis ab austro ad septentrionem nox minoratur et dies crescit, tantumdem per singulos dies in ejus descensu ab aquilone ad austrum e contra dies minuitur et nox augetur. Sin vero hoc etiam oculis deprehendere gestis, perfacile factum est. Designatis enim, ut dictum est supra, punctis in pariete coenaculi per [Col. 0043B] singulos radiorum ictus, qui fiunt in oriente sole ab uno ad alterum solstitium, videbis in utroque aequinoctio medium ipsorum punctorum surgentis solis radio peti. Haec de solstitiorum aequinoctiorumque indagine inepta garrulitate verbosius dicta tardioribus, quaeso, ne fastidio sint peritioribus. Jam de termino Paschali, qualiter inveniatur, paucis expediamus.



CAPUT XXXII. Repetitio de termino Paschali, et cur ipsa festivitas non nisi Dominica die celebretur?

Paschalem sane terminum, ut praefati sumus, nihil aliud dicimus quam lunam LIVam post aequinoctium vernale, quando praeceptum est Judaeis per singulos annos agnum immolare ad vesperum in [Col. 0043C] memoriam liberationis egressionis suae ex Aegypto eadem nocte patratae; et illi, quacunque die in hebdomada, praefata luna eveniat, mox suum celebrant Pascha, et sequenti die, id est XV luna, festivitatem inchoant Azymorum, quam VII celebrant dies. Nos vero et XIV lunam exspectamus post aequinoctium, et ea adveniente nihilominus nostrum Pascha in Dominicum diem differimus ob memoriam simul et reverentiam Dominicae resurrectionis, quae ea die peracta est. Paschalis enim festivitas non ut aliae festivitates passim per omnes evagatur hebdomadae dies, eo quod haec sit singularis, et sicut B. ait Gregorius, solemnitas solemnitatum, beatus quoque Augustinus: In aliis, inquit, festivitatibus ad memoriam tantum reducimus quid actum sit, in [Col. 0043D] hac vero non tantum praeterita ad memoriam revocamus, quantum ea quae in nobis futura sunt, praesignantes enuntiamus. Resurrectionis ergo Dominicae gaudia non nisi in Dominica die celebrare fas est, in serie temporum, et prima et octava. Prima scilicet die, quia in hac primam Dei creaturam factam legimus, id est lucem. Octava autem, quia est post septimam, eo quod eadem resurrectio et primum in capite nostro ea die praecessit, et nostra omnium, qui sumus membra ipsius, peractis VI aetatibus laborum, et septima requietionis animarum, octava scilicet aetate sit peragenda, quando ejusdem capitis vocem omnes qui in monumentis sunt audient et procedent. Porro si terminus, id est, [Col. 0044A] XIV luna Dominica die evenerit, Paschalis festi laetitiam in aliam Dominicam transferimus, ut quidam dicunt, ne unquam cum Judaeis Pascha celebremus, neve cum eis umbrae legali deservire videamur. Ut vero Theophilus Alexandrinus episcopus scribit, ne vel XIII luna Sabbato occurrente finire cogamur jejunium contra legem facientes, cum necdum luna plenum luminis sui orbem exhibeat, vel ne in Dominico die XIV luna existente auctoritate legis, quae hac die agnum ad vesperum immolare jubet, jejunare cogamur contra Ecclesiae facientes traditionem, secundum quam Dominica die jejunare fas non est. Ob hujusmodi causam ipse a XII Kal. April. usque in XIII Kal. Maii occurrit. Quia videlicet, si in ipso aequinoctio, id est XII Kal. [Col. 0044B] April., terminus ipse, hoc est XIV luna occurrit, et Sabbati dies fuerit, ea nocte sacras vigilias celebramus, et sequenti die, id est XI Kal., Resurrectionem Dominicam. Quod si XIV Kal. Maii, quo longior esse nequit, terminus acciderit, et dies Dominicus fuerit in sequentem, ut dictum est, Dominicum festum differimus, quod est VII Kal. Maii. Lunae vero aetas in ipsa festivitate nec minor quam XV, nec major quam XXI evenire potest. Si enim Sabbato XIV fuerit, qui est terminus, sequenti die Paschae erit XV. Quod si in Dominica terminus, id est XIV evenerit, in alia Dominica, qua festum peragitur occurrit XXIa.



CAPUT XXXIII. Quomodo inveniatur ipse terminus per singulos annos.
[Col. 0044C]

Si ergo scire vis quo Kalendarum die quilibet terminus occurrat, lectionem istam memoriter tenere debes, quae exinde versifica specie composita decantatur, ita incipiens: Nonae Aprilis norunt quinos. Haec enim lectio per singulos XIX alis cycli annos edocet, quo Kalendarum die terminus sit occursurus, id est XIV luna post aequinoctium. Feriam quoque, id est, quo septimanae eveniat die, invenies junctis regularibus, qui singulis ascribuntur terminis, sicut huic V et concurrentibus ipsius anni, eo modo quo Kalendas mensium invenire docuimus. Quod si praefata lectio memoriae exciderit, docemus qualiter etiam sine litterarum suffragio recuperari possit.

[Col. 0044D] Paschalem Terminum cujusque anni reperturus sume praecedentis anni in primo articulo pollicis laevae manus, et deinceps per ordinem singulos Kalendarum dies per singulos articulos summitatesque omnium digitorum ejusdem manus computans, quicunque Kalendarum dies rursus in eodem articulo expensis caeteris evenerit, terminum esse noveris. Hoc tantum memor esto in omnibus terminis inquirendis, ut, cum ad Kalendas computando perveneris, deinceps per Kalendas Aprilis semper calculando incedas, vel post Kalendas Aprilis semper anni Nonas, et post Idus ab XVIII Kalendas sumas ad terminum. Et si terminus ipse in Kalendis vel in aliqua Nonarum vel Iduum die occurrerit, in Aprili [Col. 0045A] esse noveris. Si autem Kalendarum dies inciderit XII Kal. aut in ante, id est XI vel X, aut deinceps evenerit, tum retro, hoc est in Martio, esse scias, et Kalendas ipsas Aprilis pronuntiabis. Sin retro, hoc est XIV aut XIII, vel XV Kal. deinceps acciderit, quia hi dies in Martio ante aequinoctium sunt, in Aprili computabis terminum, ipsas Kalendas Maii pronuntiabis, quod tribus tantum annis accidit in cyclo XIXali, id est, octavo anno termino existente XIV Kal. Maii, et undecimo ejusdem cycli anno, cum est terminus XVII Kal. Maii, et decimo nono anno, qui est cycli ultimus, terminum habens XV Kal. Maii.

Sed fortasse dicturus es nec praeteriti anni te nosse terminum qui fuit. Sed et inde consulimus imperitiae. Nempe et si multum hebes es, primum [Col. 0045B] tamen XIXalis cycli terminum, postquam semel audieris, retinere potes, id est Nonae April. Quod si reliquos oblitus es, computa primum quotus sit annus cycli XIXalis per argumentum quod supra ostendimus. Et hunc cum inveneris, computa totidem terminos a Nonis Aprilis, quotus sit annus cycli, et quem terminum in eodem ordine repereris, ipsum esse scias quem quaeris. Et ut manifestius quod dicimus advertas, verbi gratia, si fuerit quintus saepe praefati cycli, computa singulos terminos eo quo diximus modo, a Nonis April. sumpto initio, et quicunque V occurrerit terminus, ipsum V anno esse scias saepe dicti cycli. Sic caeteris annis faciens facillime cujusque anni terminum invenies.



CAPUT XXXIV. Unde inveniantur regulares ipsius termini.
[Col. 0045C]

Regulares autem cujus [cujusque] termini reperturus, pone semper Kal. Aprilis in prima feria, et computa singulos Kalendarum dies per singulas ferias usque ad terminum, et in quota feria terminum quemque repereris, tot regulares illi tribuito. Exempli causa: Pone Kal. April. in prima feria, et occurrunt Nonae Aprilis in quinta feria. Dic ergo: Nonae Aprilis norunt quinos. Sic de caeteris facies; et singulorum regulares absque errore reperies. Hic autem illud attende, ut si terminus ante Kalendas est, retro computes et Kalendas et ferias. Verbi gratia: positis Kalendis in prima feria, mox pridie Kal. in septima feria retro, et III Kal. in sexta feria, et sic deinceps retro semper [Col. 0045D] usque ad terminum. Si vero post Kalendas Aprilis fuerit, in ante omnia computabis. Inventis regularibus junge, ut dictum est, concurrentes ipsius anni, et in quota feria terminus veniat, reperiens [sic cod.], adveniens Domini Pascha celebramus. Restat nunc ostendere qualiter per hunc caeteri reperiantur termini.



CAPUT XXXV. Qualiter per Paschalem terminum caeteri inveniantur.

Septuagesimalem terminum invenire cupiens, vide primum quot diebus Paschalis terminus a Kalendis April. absit, sive retro, sive ante, et computa totidem dies a V Kal. Februarii. Similiter vel in ante vel retro et terminum LXXem absque scrupulo [Col. 0046A] reperies. Est autem terminus LXXae lunae X, quae sit Februarii mensis, id est quae in illo finiatur. Lunam enim cujusque mensis eam dicimus quae in ipso mense finiatur.

Quadragesimalem Terminum a XII Kal. Martii require. Incipiens per omnia sic facito, sicut de LXX diximus. Est autem luna II mensis Martii. Hoc autem in his duobus terminis observabis, ut bissextili anno uno die tardius requirere incipias, id est LXXa IV Kal. Febr. XI vero ab XI Kal. Martii, quod in aliis non facias terminis. Et de LXX quidem in omni bissextili anno hoc observabis. De XLma vero tunc tantum, cum ipse terminus ante bissextum venerit. Caeterum, si post bissextum eventurus sit, etiam in bissexto sicut in aliis annis XXII Kal. Martii require. [Col. 0046B] In termino quoque LXX mali bissextili anno solet evenire luna XI, quod ideo notavi ne cum venerit turbaret calculatorem.

Terminus Rogationum omni tempore a II Non. Maii requiritur, et omnia ut in superioribus computantur, et est Luna XX quae mensis Maii.

Pentecostes terminus a XIII Kal. Junii semper requiritur per omnia, sicut superiores, qui est luna IV ejusdem mensis. Omnes vero termini una eademque feria provenient, et ut Pascha, sic caeterae istae festivitates in Dominicum diem protelabuntur; et ut de Pascha, sic de caeteris intellige, ut si in Dominico die evenerit, in alterum festivitatem differas.



CAPUT XXXVI. De tribus annis XIXalibus cycli, in quibus luna epactarum non servat ordinem, et qualiter Paschalis luna observetur.
[Col. 0046C]

De luna embolismi hoc solummodo adnectendum censui, quod nunquam cursui refragatur epactarum, exceptis tribus annis cycli XIXalis, octavo scilicet anno, qui ogdoas appellatur Graece, et undecimo, necnon decimo nono, qui est ultimus, et dicitur endecas Graece, quod post ogdoadem sit undecimus. In quibus annis contra consuetudinem epactarum in quibusdam Kalendis occurrit. Ostendendum ubi ordinem tribuat. Octavo igitur anno epactis existentibus XVII embolismalis luna II Non. Martii incipit, finiturque I Non. April. XXXa, licet in Aprili finiatur, qui nunquam habet XXX. Ista enim nec Aprilis est, nec alicujus mensis, sed embolismalis, quae [Col. 0046D] nullius unquam dicitur mensis, et semper XXXma computatur. Sequitur luna Aprilis, quae est et Paschalis, a Non. Aprilis incipiens, finiturque V Non. Maii, quae nequaquam XXXma computatur, licet in Maio finiatur, cum semper Maius XXX habeat lunam; quia ista, ut dictum est, non Maii, sed Aprilis est. Est autem in Kalendis Maii XXVIIma, quamvis secundum rationem epactarum ac regularium esse debuerit . . . Incipit vero luna Maii IV Non. ipsius, et finitur IV Non. Junii XXXma existens, quia non Junii sed Maii. Junii autem luna III Non. ipsius incipiens finitur in ipsis Kalendis Julii, et XXIXna computatur, sicut semper luna Junii, cum secundum epactas ac regulares XXXma computetur. Porro Julii luna VI [Col. 0047A] Non. ejus inchoatur, et finitur in ipso mense XXXma, II Kal. Aug. et finita est illius controversia. Epactarum autem lectio hoc anno III Kal. Maii ac Julii dissonat. Porro undecimo cycli XIXalis anno, qui habet epactas XX, luna embolismalis incipit II Non. Dec. et finitur IV Non. Januarii. At vero luna Januarii III Non. ipsius incipit, et finitur in Kal. Februari XXXma existens, quod et lectio epactarum ostendit. Sequitur autem luna Februarii IV Non. incipiens, finiensque VI Non. Martii. Quae, quia Febr. est, licet in Martio finiatur, XXIXa computatur; nisi forte bissextus hoc eveniat anno, qui semper lunam Februarii XXXam computari cogit. Luna quoque hoc anno in Kal. Martii secundum epactarum seriem XXIXna esse debuit, sed propter embolismum XXVIIIva [Col. 0047B] occurrit, excepto bissextili anno. Si enim, hoc anno bissextus fuerit, tunc in Kalendis Martii XXIXna secundum lectionem, et secundum illius anni calculationem proveniet, et ut dictum est, VI Non. Martii XXXa. Deinde luna ipsius Martii V Non. ejus incipit, finiturque in Kal. Aprilis, et secundum epactas, et juxta praecedentem calculationem XXXma occurrens. Porro IV Non. April. luna ipsius inchoans, quae est et Paschalis, finitur in Kal. Maii XXIXna sicut semper habet; et finita est rursus et illius anni controversia. At vero XIXus annus epactas habens XVIII embolismalem lunam III Non. Martii inchoans, nihilominus III Non. Aprilis eam terminat, sequente luna Aprilis, quae est et Paschalis, sicut semper II Non. ipsius, peractaque VI Non. Maii; et haec quia [Col. 0047C] non Maii sed Aprilis est, XXIXna terminatur. Et licet secundum epactas in Kal. Maii occurrat XXIXna, tamen ob praedictam rationem XXVIIIva computatur. Incipit autem luna Maii V Nonas ipsius, completurque in Kal. Junii XXXma omnibus modis existens, et deinceps solitum cursum custodiet usque in Kal. Septembris. A Kal. enim Septembris hoc anno, quousque transilias saltus diem, quem multi in Novembre faciunt, in nullis Kal. lunam secundum regulares inveniens, sed in Kal. Sept. necnon et Octob. IVa occurrit, cum secundum regulares in utrisque Va esse debeat. In Kal. enim Nov, VIa est, cum debeat esse VIIa ratione regularium. Peracto enim saltu in Novembri deinceps inviolatum custodiet cursum. Sed omnem hanc controversiam evitare poteris si, [Col. 0047D] ut supra diximus, secundum Aegyptios mense Julio saltus diem transilire volueris, praeter duntaxat in Kal. Augusti in quibus lunam IIIam computabis, quae secundum epactas IIa pronuntiatur. Sane ubicunque saltum interponas, observabis, ut III pariter lunationes XXIXas computes sine ulla interpositione XXXa.



CAPUT XXXVII. De caeteris embolismis brevis commemoratio.
[Col. 0048A]

De caeteris embolismis, qui (ita cod.) epactas non repugnant, hoc solummodo putavi dicendum, ut si quando secundum lectionem duae simul XXXmae occurrerint lunationes, una ex his embolismalis dicatur, quae nulli deputatur mensi, excepto si bissextus fuerit. Tunc enim tres simul eveniunt XXXmae quarum nulla est embolismalis; quia videlicet Jan. XXX habente sicut semper, Februarius ita dein XXX habet propter bissextum subsequente luna Martii aeque XXX, sicut semper est; et si fuerit ogdoas aut endecas, simul cum bissexto sequitur adhuc quarta XXXma, quae est embolismalis illius anni, de quo supra dictum est.

[Col. 0048B] Caetera de embolismis annisque communibus, deque ogdoade et endecade, vel de omnibus ad Paschae rationem pertinentibus, qui nosse plenius desiderat librum venerabilis Bedae de his eleganter editum sedulo perlegat. Ibi copiosissime de his omnibus quidquid quaesierit procul dubio reperturus.



CAPUT XXXVIII. Epilogus libelli.

Nos enim, scholasticorum nostrorum rogatu, quae introducendis ad hanc artem pueris necessaria judicavimus, pro captu ingenioli nostri undecunque collecta congessimus. In quibus congregandis, si aliquantulum verbosius evagati sumus, quicunque ea legerit, eo nos studio fecisse cognoscat, ut quae dicebantur manifestoria legentibus forent. Unde et occultiorum [Col. 0048C] [f. cultiorum] pompas verborum evitavimus, cum fortasse haec nobis aliquatenus suppeterent. Quia, sicut ait B. Augustinus, qui eleganter aliquid loquitur, nec auditorem instruit, sibi tantum et non illi quem ad erudiendum suscepit, loquitur. Rogamus autem, quicunque haec legere dignabitur, ut si qua in his suae utilitati conducibilia reperit, omnium bonorum largitori gratias referat. Quod si secus evenerit, non illico laborem nostrum inanem esse causetur, quia saepe evenit ut ibi alius erudiatur, ubi alius nil utile suspicatur. Etsi enim pretiosius est aureum poculum, non ideo tamen omni utilitate caret Samniolum; imo nonnunquam vasa fictilia tanto solent utiliora esse quanto viliora, quia gemmis in scrinio jacentibus, et solis regibus his [Col. 0048D] utentibus, hoc [f. horum] plurimum servi carent usibus. Se uti autem quisquis fastidierit, non sibi esse edita, sed his tantum qui majora adhuc penetrare nequeunt, ut his primum quasi quibusdam alphabeti characteribus inducti, illa deinceps facilius assequantur.




ANNO DOMINI DCCCCLXXXII.
BERNERUS ABBAS HUMOLARIENSIS.




[Col. 0049]
NOTITIA HISTORICA.
(Apud Fabricium, Bibliotheca med. et inf. Lat.)

Bernerus, ex monacho S. Remigii Rhemensi abbas Humolariensis in Vermanduis Galliae, ordinis S. Benedicti, circa annum 964 scripsit Vitam sanctae Hunegundis, defunctae anno 650, quae obvia apud Surium 25 Augusti et sincerior apud Mabillonium Act. Bened. Saec. II, pag. 1018, cum historia translationis Saec. V, p. 215.




[Col. 0049]
BERNERI ABBATIS DE VITA SANCTAE HUNEGUNDIS VIRGINIS HUMOLARIENSIS.
(Apud Mabill. Acta Sanctorum ordinis S. Benedicti, Saec. II, pag. 1018.)





OBSERVATIO PRAEVIA.

A quo auctore quove tempore scripta sit B. Hunegundis Vita, non omnino est exploratum. A scriptore subaequali fuisse litteris commendatam suspicari quis posset ex his prologi verbis: Cujus (Hunegundis) aggredior vitae gestorumque pauca describere, prout comperi a fidelibus enarrari. Verum eo loquendi genere auctor se aliorum relatione seu traditione potius quam scripto hanc historiam didicisse satis innuit. Episcopum fuisse auctorem putavit Surius, qui hanc Vitam stylo politiori primus edidit. At licet in prologo Sacerdotum se ultimum dicat biographus, quo nomine apud veteres episcopi plurimum designantur; tamen eo loci presbyterum exprimi, et forte Bernerum abbatem Humolariensem primum, verisimile putamus. Nam Bernerus ipse exaravit B. Hunegundis historiam translationis, quae in cod ms. monasterii S. Theoderici Remensis huic Vitae subjicitur, non continua serie, uti apud Surium, sed distincta et prolixiori narratione. Hanc in eodem cod. sequitur Historia mutationis ab alio auctore condita, in qua haec verba de Bernero: Cujus inventionis necnon et translationis descriptionem simulque miraculorum insignia inibi divinitus declarata volentibus agnoscere, claro stylo luculentoque sermone studuit elucubrare piae memoriae domnus abbas Bernerus, qui Deo disponente, primus huic successit locello, pulsis ob obscena carnalis voluptatis lenocinia quae ibi erant monialibus. Quod anno 948 contigisse suo loco dicemus. Est autem Humolariense monasterium, vulgo Humblires, prope muros Augustae Veromanduorum ad Suminam, cujus monasterii primordia et auctores ignorantur. Istius Vitae exemplum duplex, unum integrum, aliud mutilum cum accepissemus, diversi auctoris fetum esse primum existimavimus; at re maturius expensa non duplex, sed una eademque lucubratio visa est. Hinc corrigendum id quod in praefatione Saeculi I, Bened. de duplici Vitae S. Hunegundis scriptore diximus.



PRAEFATIO AUCTORIS.
[Col. 0049]

[Col. 0049A] 1. Beatorum ac venerandorum Patrum memoranda descriptio, qui membra et versutias callidi hostis evangelico perculerunt gladio, interiorem nostrum hominem divino perflat alloquio: nec minus exteriorem et corruptibilem nostrum gravi affectum elogio materna ac virginalis inclyta vegetat collatio. [Col. 0050A] Nempe ex his genus victoriae exstitit egregium, quo diabolus cum suis armis omne perdidit dominium, et per quod primi parentes vitae sensere dispendium, per id rursus in augmentum sui supernum dilatatum est imperium. Eadem ergo natura, quae viro gustum necis obtulit, etiam per sanctas virgines omnibus [Col. 0051A] vitii parcimoniam propinavit: et quae primum facile consentit ut caderet, et mater calamitatis existeret; postmodum per Christi gratiam fortiter restitit ut zabulum prosterneret, sororque et mater Domini Salvatoris gratis electa feliciter fieret. Hujus igitur divinae gratiae sortem adepta gloriosa virgo Hunegundis, ab immaculato divini fontis utero renata prodiit, educata catholicae sinu matris Ecclesiae, cujus [Col. 0052A] aggredior Vitae gestorumque pauca describere, prout comperi a fidelibus enarrari. Obsecro itaque me principem peccatorum et sacerdotum ultimum vestris precibus suffragari, quatenus mihi sanctus dignetur adesse Spiritus, qui et facinorum nostrorum maculas deleat, et linguam ad enarranda quaedam virginis gesta disertam efficiat.



INCIPIT VITA.

[Col. 0051B] 2. Summa et incomprehensibilis providentia Divinitatis, cum ex sua omnipotentia mundi principem debellaret, ejusque versutias penitus exstirpare disponeret, eum non solum potenter superavit atque arma abstulit, verum etiam ipsis armis misericorditer tam praeclaram contulit flagrantiam, ut fugarent ac delerent sordidissimi principis dominia, fierentque Christi luminaria quae fuerant pridem arma tenebrosa. Tali igitur ordine mundi sceptra crudelissima immutantur, omnisque portio tenebrarum suis cum satellitibus tanto jubare restinguitur, oriturque per pagella nova lux et gaudium, submittentes colla Regi regum, et paulatim a solis ortu usque ad occasum Christi divulgatum est imperium. Inter quos gens Francigena, multis actuum insigniis splendida [Col. 0051C] ac triumphis multis famosissima, licet Christo fide sancta tardius occurreret, tamen ut persensit Domini clementiam, coepit passim pullulando novam atque sanctam Deo Patri prolem gignere. Ex cujus jam sacratissimo consortio sancta mater atque virgo Christi dilatata est Ecclesia, quae oblita domum patris atque populum, unitati trinae sinum cordis obtulit, unde sibi immaculatus Dominus impollutam consecrare familiam.

3. Ergo tellus Franciae, pagus scilicet Vermandensis, praepollentissimi martyris Quintini decorata suffragiis, anhelabat totis viribus ut offerret Domino munus gratum in odorem suavissimum. Quo in pago, atque villa quam Lembaidis nominant, sancta virgo Hunegundis generosa nata est prosapia, quae processit [Col. 0051D] velut virgula fumi ex aromatibus myrrhae et thuris et universi generis pigmentorum, dum nobilibus et Christum colentibus prodiit parentibus. Hanc e sacro fonte ferunt elevatam ab Eligio pontifice Noviomensis ac Vermandensis Ecclesiae, ubi sumpsit veri sponsi arrham, simulque vestem pretiosam immortalitatis signo candidatam et triumpho passionis perlustratam, atque castae charitatis ordine regiam et sacerdotalem coronam mysticam. Ubi etiam in septem gradibus baptismatis septem comprehendit dona Spiritus sancti, episcopali benedictione confirmata et sancto chrismate delibuta. Quibus undique fulta vivere studuit juvencula per septima dierum curricula, ut septem septies augmentatis et monade supposito, jubilaei fructum in praesenti vita acquireret: hocque duplicato corpore [Col. 0052B] et anima post peractum vitae cursum fructum carperet centesimum sacratissimis virginibus consecratum. Unde quia erat gloriosae indolis progenie, ab ipsis incunabulis fertur esse desponsata coaequalibus natalibus: sed dilecta magis sponso coelesti terrestris confunditur, occultoque Dei judicio mortis confinio clauditur.

4. Postquam vero coepit sancta virgo esse adolescens corpore candidoque vultu atque flava facie, desponsatur rursum a quodam nomine Eudaldo generosae stirpis homine, a quo variis est dotata sponsalibus cum mancipiis et villulis: quae omnia licet a parentibus coacta, vultu tamen placido et mente casta perferens, meditabatur jamdiu animo, qualiter se et sua Christo sponso traderet dotalia, fieretque [Col. 0052C] sanctimonialis femina sub tutela sanctae matris Virginis, insignita capitis velamine, ut cum adolescentulis veri regis valeret edicere: Nigra sum sed formosa, filiae Jerusalem, ideo dilexit me Rex, et introduxit me in cubiculum suum (Cant. I); et iterum: Nolite me considerare quod fusca sim, quia decoloravit me sol (Ibid.). Talis intentio et tam praeclarum exercitium versabatur sedule in praecordiis puellaribus, flosque Genitricis virginalis in hac sancta redolebat virgine, radiantes plurimae virtutum gratiae ex virgineis successibus.

5. Deinde cum sanctum suae mentis propositum ad effectum operationis vellet perducere, sapienti usa consilio, sponsum qua potuit arte tentavit suaviter emollire, ac demulcendo subtilitate ingenii ab [Col. 0052D] amplexibus omnino divellere. Cui talia blandissimis alloquens vocibus dixit: O dulcissime atque amantissime conjux, quoniam Christianissimis et orthodoxis parentibus geniti sumus, non decet nos coinquinari ac libidinosis commistionibus pollui, velut gentes quae ignorant Deum, et sicut equus et mulus quibus non est intellectus. Placeat tibi, precor et contestor per Dominum, meum salubre consilium, meisque te accommoda dictis, et quaeramus mutuo qualiter nostra Deo placita efficiantur conjugia, ut de nobis non terrena sed progenies coelestis emergat. Decet enim nimiumque valet nos apostolorum principem expetere, atque loca sancta circuire, ut saltem fusa super nos benedictione apostolica fiat nobis vita longa, salus continua, opulentia in rebus, fecunditas in propagine, tranquillitas in diuturna [Col. 0053A] pace. O beata virgo, o superni Regis sponsa, quam devota diceris! Ecce dicis quasi optans tibi mundum efflorescere, quem in corde jam despectum funditus spreveras, et velut stercus marcidum quod penitus calcaveras. Quid plura? ita quidem est delusa sollicitudo nuptialis, atque protelata dies matrimonii; et cum debuerant praeparari nuptialia, praeparantur sumptus et vehicula tanto itineri necessaria. Nam quia erat virgo tenerrima, et tam voluntate quam aetate innuba, idemque sponsus timoratus et Christicola, acquievit placide; et ut cognovit non esse fas resistere, etiam ipse coepit esse auctor itineris, optans et exorans ita sibi cuncta evenire, ut audierat affatibus puellulae.

6. His rite peractis et paratis omnibus quae ad [Col. 0053B] usum vel ad victum forent congrua cunctis iterantibus [itinerantibus], gratias agentes Deo viam pergunt publicam; sponsus pompa saeculari hilaris et alacer extrinsecus, virgo multo gaudentior laetabatur intrinsecus. Cuncta quippe ei Christus tribuebat prospera, cui jam cum fide vera, spe et charitate integra, famulari semper suam devovebat animam, poscens Jesum Christum tacitis precibus custodiri cor et corpus immaculatum, ne confunderetur illecebrosis voluptatibus. Ore tacito mens orabat, et protegentem se Dominum cordis oculis conspiciebat. Suavissimis alloquiis legiones sanctas angelorum evocabat suum in auxilium, et cum lacrymis sibi adesse poscebat omnem chorum agminum coelestium. Exauditur Dei famula, et comitante illi divina misericordia, [Col. 0053C] superni respectus promeruit majora solatia. Sacrosancta utique praesidia sibi mox adesse persensit, quae defensam omnibus incommodis Romae praesentarunt apostolicis conspectibus, cum omni integritate fidei et corporis. Cumque percunctarentur loca urbis mundi dominae, et superbo fastu sponsus cum sodalibus undique circumseptus, varia sanctorum circuiret pignora; illa vitans arrogantiae comitatum, sola ibat ad apostolorum limina. Sponsus eam aestimabat repausare prae multae viae lassitudine: illa velut mente renovata ac robustior effecta, omnia foris et intus urbis Romae circuibat oratoria. Ille ergo ruitura oculo corporeo mirabatur aedificia urbis Hiericontinae; haec in perpetuum mansura mentis intuitu invisebat clara moenia coelestis Hierosolymae, [Col. 0053D] semper ob amorem patriae coelestis in orationibus et vigiliis ac jejuniis ante apostolorum limina solo recubans, et vix ad hospitium rediens.

7. Inde spretis rebus transitoriis relictoque sponso cum suis omnibus, pernox erat in orationibus, corpus vigiliis et inedia macerans, et omnia quae habere poterat pauperibus erogans: sicque monacha efficitur quae sponsa putabatur; et terrestris copula cum omni pompa dejicitur, cum a superis castitas virtutum regina diffunditur. Erat certe gaudens quasi quod optaverat diu possidens, unde nec ad momentum poterat relinquere quae cum tanta claritate meruit invenire. Adveniente denuo die stationis apostolicae, provoluta est pedibus antistitis sanctae catholicae [Col. 0054A] matris Ecclesiae, offerens protectam virginitatem Christo Domino ad exemplum Genitricis virginis, et expostulans se sacrari sigillo castimoniae et capitis velamine sub tutela et servitio incomparabilis Virginis Mariae. Cujus benignissimam intentionem et devotionem pius Pater audiens et a Domino ejus mentem illustratam intelligens, voce lacrymabili admirans tantam in puella sapientiam, dixisse fertur: Benedictus es, Domine Deus omnium, qui in toro virginali mentis castae et corporis tuum locas domicilium, et in sexu fragilis materiae numerosa operaris mirabilia. Laudem ergo tibi generaliter loquatur lingua omnium, quia dignum est in talibus gestis attollere te Dominum universorum. Equidem te, Domine, super his in aeternum laudabo, et glorificabo [Col. 0054B] nomen tuum in saecula.

8. Et conversus ad Dei castam virginem infit ita inquiens: Cujas es puella, vel a quibus oris advenisti replica, nomenque tuum et fidem tuae gentis pariter designa. Aestimo enim te nobilissima stirpe progenitam, et ab ipsis infantiae cunis ecclesiasticae disciplinae litteris eruditam. Ad haec illa mente et facie serenissima submisso vultu, tali orsa est alloquio: Si de gente, Pater, quaeris, et domine, ego gentis sum Francicae, atque Hunegundis dicor nomine, et in pago nata sum Vermandensi, a quo delata huc veni. Educata equidem sum parentibus Christicolis, et contra velle meum, et, ut credo, Dei placitum, sponso tradita sum juvenculo, quem postpono et devito devincta Christi charitate, [Col. 0054C] quo ducente et favente, toto corpore sum integra atque mente impolluta. Illi me devoveo qui creavit universa, atque fidem quam requiris ipsi servo integram. Quam si plane vis audire, pandam tibi, Pater optime, quia, licet barbara sim natione, tamen hanc fatemur fidem veram atque sanctam, quae nobis in fine temporis est delata ab hac sancta sede apostolica et catholica matre Ecclesia. Ecce etenim tua sanctitas dum a nobis fidem exigit, videtur nobis quasi Christus a Samaritana aquam fontis postulet: qui dum tali dignatus est perfrui alloquio, innuit latenter quod neminem a fide ulla potest regio repellere. Unde nos quia fidem non erubescimus, de provincia nequaquam confundimur, cum David praecipiat omnes gentes plaudere manibus [Col. 0054D] et jubilare Deo in voce exsultationis, etc. Verumtamen quoniam apostolicis institutionibus monemur ut omnibus poscentibus rationem de spe et charitate quae in nobis est proferamus, non moremur diutius gloriam fidei nostrae tuae beatitudini paucis demonstrare. Credimus quippe et confitemur absque principio temporis et fine summum et incircumscriptum Spiritum, unum omnipotentem esse Deum, juxta quod ait Moyses: Audi, Israel: Dominus Deus tuus Deus unus est (Deut. VI). Unus est, inquam, Deus Pater ingenitus, unus Filius ejus unigenitus, unus Spiritus sanctus ab utroque procedens, Patri et Filio coaeternus, sed semper idem Pater Deus, Filius Deus, Spiritus sanctus Deus, a [Col. 0055A] quo omnia, per quem omnia, et in quo sunt omnia, et sine quo factum est nihil. Haec tripartita conjunctio et conjuncta divisio, et in personis excludit unionem, et in personarum distinctione obtinet unitatem. Non autem sicut tres personas, ita et tres deos credimus, sed in tribus personis unam Deitatem confitemur: Trinitatem sanctam credimus in subsistentibus personis, unitatem vero in natura et majestate ac substantia Deitatis. Omne igitur quod est, in duo dividimus. Absque sola nempe Trinitate omne quod in coelis terrisque et mari potentatur vel agitur vel movetur, creaturam esse credimus et fatemur, Deum vero solum creatorem. Filium quoque Dei credimus in novissimis temporibus conceptum esse de Spiritu sancto et natum [Col. 0055B] ex Maria virgine, carnemque naturae humanae et animam suscepisse. In qua carne crucifixum et sepultum ac resurrexisse a mortuis credimus et fatemur, et in eadem ipsa carne, licet alterius gloriae, post resurrectionem ascendisse in coelum, unde judicem venturum exspectamus vivorum et mortuorum. Carnis quoque nostrae resurrectionem fatemur integram atque perfectam, in qua nunc vivimus et movemur in praesenti vita, et in ipsa aut pro bonis actibus consequi bonorum praemia, aut pro malis sustinere poenarum supplicia. Poenitentiam peccatorum plenissima fide profitemur, ac velut secundam gratiam suscipimus, juxta quod apostolus dicit ad Corinthios: Volui per vos venire, ut secundam gratiam haberetis (II Cor. I). Hic est [Col. 0055C] fidei nostrae thesaurus, quem signatum ecclesiastico symbolo custodimus, quod in baptismate suscepimus. Sic coram Deo corde credimus, sic coram omnibus hominibus ore confitemur, ut hominibus fidem sua cognitio faciat, et imago sua Deo testimonium reddat.

9. Haec et alia hujuscemodi innumera fidei sacramenta palam omnibus replicans Hunegundis virgo devotissima, auribus astantium salubre commercium praestitit, et faucibus virgineis optabile silentium. Tunc venerabilis pontifex summae sedis apostolicae, reputans non sonare hominem, sed potius intelligens sanctum resonare Spiritum castis in visceribus, coram cunctis ita fatur: Benedicta filia tu a Domino Deo exercituum, quae in tua mente pura [Col. 0055D] jucundum Deo praeparasti habitaculum. Non oportet ergo sanctum contristari Spiritum, cujus mens pudica creditur esse sacrarium. Apostolus enim dicit, quia caste viventes templa sunt Spiritus sancti (I Cor. XII), et ideo quisquis templum Dei violaverit disperdet illum Deus. Multum est in te venerandus ille artifex summus, qui operatur omnia in omnibus, dividens singulis prout vult. Eia virgo casta, eia mens pudica, suscipe quod amori aeterno proficiat; oblata etenim tibi a viro corruptibilis sub specie pietatis munuscula projecisti: suscipe nunc [Col. 0056A] per nostram benedictionem tibi a Domino concessa dotalia, per quae sponsam Christi te in aeternum recognoscas, et transitoria contemnendo, sempiterna gaudia comprehendas. Ille enim in tua mente quid facies prospicit, et quam decenter ejus virgines comiteris attendit. Propterea ab adolescentulis ipsius ut diligaris vehementer decerta, et post odorem unguentorum illius currere festinanter anhela, semper pro concessis Domino gratias referens, et pro concedendis humiliter exorans. Hortorque te habere in memoria quae possidere concupiscis in vita aeterna, ut cujus te sponsam fateris in terra, ejus amplexibus perfrui merearis in perenni gloria.

10. His dictis velum capitis ac reliqua indumenta in humilitate castitatem cordis et corporis ac contemptum [Col. 0056B] mundi significantia super sanctum altare composita sanctus papa [(2) 1Kb] benedixit, atque more sancto consecrans effusa benedictione eam Christo servituram, ut poposcerat, jure dedicavit. Et conversus ad Dominum et exorans dixit: Respice, Domine, super hanc famulam tuam, ut sanctae virginitatis propositum, quod te inspirante suscepit, te gubernante custodiat. Sit in ea, Domine, per donum Spiritus tui prudens modestia, gravis lenitas, casta libertas: ferveat in charitate, et nihil extra te diligat. Laudabiliter vivere studeat, et laudari non appetat. Te timendo super omnia amet, et amando in omnibus te timeat. Tu ei, Domine, sis gaudium, tu in moerore solatium, tu in ambiguitate consilium. In injuria sis defensio, in paupertate [Col. 0056C] abundantia, in jejunio cibus, in infirmitate medicina. Quod est professa custodiat, ut hostem antiquum devincat, et vitiorum sordes expurget, quatenus centesimo fructu cum decore virginali ac virtutum lampadibus exornetur, et ad electarum virginum consortium pervenire mereatur. Cumque omnes respondissent, Amen, sanctus antistes deosculans caput sanctae virginis Hunegundis dimisit eam in pace.

11. Haec audiens Eudaldus, qui pridem vocatus fuerat sponsus, cum cognovisset se contemptum a virgine indignatus est animo, et cunctis sensibus anxiari coepit, volvens in animo cum nimia aestuatione ut eam gladio transverberaret. Sed timens incurrere periculum homicidii, territusque audita [Col. 0056D] sententia sermonis apostolici quam retulimus, quia non oportet sanctum contristari Spiritum, cujus sancta virgo erat domicilium, juxta Pauli vocem ubi dicit, quod caste viventes templa sunt Spiritus sancti (I Cor. III): ideoque quisquis templum Dei violare tentaverit, disperdet illum Deus, poenitentia ductus non est eam ausus contingere diutius. Missis itaque nuntiis, sanctam virginem sprevit a consortio et a comitatu suae reversionis, derelinquens illam solam via publica, et subtrahens illi omnia ad tanti itineris necessaria. Privata virgo humano solatio, [Col. 0057A] coepit viriliter agere et confortari in Domino, dicens illa Psalmographi cantica: Dominus pascit me et nihil mihi deerit, in loco pascuae ibi me collocavit, etc. (Psal. XXII). Deduxisti enim me in portum voluntatis tuae: misericordia tua, Christe, obsecro praecedat, et subsequatur me, ut merear pervenire ad optatum servitium sanctae virginis Mariae. Et ut inhabitare valeam in tabernaculo tuo in saecula, protegar rogo in velamento alarum tuarum.

12. Igitur hac expleta oratione, coepit sola proficisci, et ad voluntatem Dei Gallias remeare, lustrans devia et pervia, atque poscens sibi semper adfore sanctorum praesidia, derelicta siquidem humano solatio, sed suffulta et protecta Christi comitante gratia. Erat namque pergens in itinere, quasi [Col. 0057B] jam degens sub monastico regimine, vel ut dicam altius, quasi sanctus eremicola Christo famulans in remota eremi solitudine. Diebus quippe festis utens pane solo et aqua parcissima, reliquis pane cineribus commisto et herbarum arborumque pastionibus defessum refovebat corpusculum. Unde quod per sanctam virginem Dominus dignatus est operari miraculum, non est nostro silentio transeundum.

13. Cum praedictus Eudaldus nimia indignatione stomachatus se contemptum omnimodis comperisset, et in sanctam virginem vellet sed non auderet gladio insurgere, accepto consilio a quodam quem secum duxerat itineris socium, concite ad paternam remeare disposuit haereditatem, vendens et distribuens onerosa, ut citius transmigraret ad propria. Hoc [Col. 0057C] utique pertractans volvebat in animo, ut omnia patrimonia et jura haereditaria virginis venderet, et quae vendere non posset in nihilum redigeret, et sic funditus ea cum omni supellectili et mancipiis exstirparet. Itaque cum velocissimis equitibus [equis] expeditam coepit carpere viam, efferens se totum perficere in opere, quod olim doloso conceperat corde. Quod sanctam virginem nequaquam latere potuit, quae Dominum scientem omnia in cordis hospitiolo locare curavit. Itaque Dei ancilla, divino instinctu permota atque afflatu sancti Spiritus vigorata, ut erat pedes, cunctis equitibus et curribus velocior efficitur, imo per aliam viam gradiens, omnes et antevolans, veloces praecesserat currus. Denique prior in terram suae nativitatis pervenit, et omnia sua pro [Col. 0057D] voto et libitu in loco quem vulgo dicunt Humolarias, sanctae Dei genitrici Mariae seque simul ut optaverat servituram inibi Christo dum adviveret contradidit.

14. Non post multum vero temporis persecutus idem Eudaldus ad votum explendum devenit, seque omnium rerum virginis possessorem et dominum praetulit, nesciens quod jam transissent omnia in cultum Dei et sanctae Dei Genitricis tutamina. Qui cum cognovisset eventum rei, et tam auditu quam visu didicisset acta virginis veridica, reversus in semetipsum, secum tacitus mirari coepit et venerari, recolens quae et quanta per sanctam virginem Dominus sit operatus miracula. Unde quales potuit mox Deo laudes et gratias retulit, qui ab actu et tactu [Col. 0058A] malo eum custodivit, ne peccaret in sanctam virginem, et furentem in reversione non permisit merito occumbere. Dignos igitur fructus poenitentiae peragens super his quae gesserat in virginem, non poterat invenire quibus laudibus eam extolleret, vel quibus muneribus ejus faciem complacaret, ut vel ab ea videri mereretur, aut ipsa pro eo preces Christo fundere dignaretur. Tandem salubri reperto consilio, semetipsum in humilitate cordis et corporis obtulit, ac prostrato corpore coram sacro altari Dei genitricis Mariae veniam de commissis expoposcit: conversoque vultu quo residebat virgo caelebs, poscit sibi misereri, multumque precatur ut quem pridem voluerat habere sponsum, saltem tunc dignaretur suscipere servum. Quoniam me, inquit, ad injuriam [Col. 0058B] corruptibilis amatoris non postposuisti, nec mihi qualemcunque personam potentem aut infimam praeposuisti, sed regem saeculorum et creatorem omnium mihi praetulisti, tibique sponsum coelestem in toro virginali ascivisti, ecce memet atque mea gratanter offero illi: et quae tibi olim contuli dotalia, trade sponso vero Jesu Christo in sororum egenorumque alimoniam. Ego, inquam, dum advixero, dumque corpus hoc gestavero, tuus procurator in exterioribus esse curabo, et post mortem omnem meam supellectilem cum rebus et mancipiis per hoc auctoritatis testamentum perpetualiter trado in honorem Dei omnipotentis atque sanctae Dei Genitricis virginis. Et confirmans testamentum hujuscemodi voce palam omnibus dixit: Haec a me nunc suscipe, [Col. 0058C] virgo castissima, meumque cadaver in hoc loco tumulandum tuis precibus impera, ut cum te rex supernus ac coelestis sponsus in thalamum transduxerit virgineum, ego veste nuptiali circumdatus atque agni vellere niveo succinctus, inter convivas mensae regis particeps vitae coelestis apparere merear vel ultimus.

15. Obtinuit ergo quod expetiit et cum sancta animi devotione incolumis remeavit ad propria. Cui Dominus bene vivendi contulit efficaciam, ejusque votum ad optabilem perduxit effectum. Nam devotus Deo, ultra quam fuissent necessaria sacratissimae studuit subministrare virgini, pariterque in statuto xenodochio victus et vestitus praebuit alimoniam. Fultus deinde multimoda Christi virtute, ac deducens [Col. 0058D] tempus vitae in hujuscemodi operatione, exutus est praesentis saeculi contagio, ac perfunctus luce transitoria, audivit de supernis vocem sibi haec loqui: Euge, serve bone et fidelis, quia super pauca fuisti fidelis, super multa te constituam; eris princeps decem civitatum. Tunc beata virgo Hunegundis, mentem sanctam cum oblatione sacrificii per sacerdotum manus Regi regum Christo obtulit, deprecans et exorans subvenire illi sanctos angelos, ac locari ejus spiritum inter choros agminum coelestium. Corpus vero poni jussit in feretro ac deferri ad se fecit infra monasterium, et in condigno et optato tradidit sepulturae loco.

16. Post cujus abscessum, arctiori se submisit [Col. 0059A] vitae et Christi servitio, puniens atque deflens cogitata seu nociva jam peracta opera, crebrisque jejuniis ac vigiliis tundebat corpus fatigatum, memorans quia non qui coeperit, sed qui perseveraverit salvus erit. In hac denique sancta animi meditatione ac devota fidei operatione moriens mundo et vivens Christo, totum tempus vitae suae duxisse fertur, adeo ut plerumque videretur causari et dicere illud propheticum: Heu mihi! quia incolatus meus prolongatus est, etc. (Psal. CXIX). Cujus longanimem sanctamque peregrinationem superna considerans clementia, ejus petitioni desiderantissimae satisfacere disposuit, ut quod hactenus viderat per speculum et in aenigmate jam tunc inciperet facie ad faciem cernere.

[Col. 0059B] 17. Quadam namque die dum solo recubans manus extensas teneret in oratione, percussa est corporis gravedine ac nimio aestu infirmitatis corporeae: sed consolari meruit angelorum praesidio et sanctorum omnium suffragio, quos invocare non cessabat etiam in aegroto corporis ergastulo. Verum astantibus circumquaque utriusque sexus Christo famulantibus, qui ad decessum tantae matris atque virginis convenere ex vicinis et longinquis regionibus, dolor ingens, moeror et singultus erat omnibus, quoniam videbant se frustrari nimio solatio, licet essent fidentes quod ejus semper in coelis devotissimo tuerentur patrocinio. Inter haec conversa ad eos qui assidebant sibi presbyteros, unctionis oleum et communionem expetiit, [Col. 0060A] Dominumque suimet misereri totis viribus exoravit. Sic tandem Dominici corporis et sanguinis viaticum sumens, roseo vultu et decora facie, velut praesentanda regi regum in coelesti thalamo imperat cunctis personare dulces et hymnidicos melos psalmodiae, dicebatque inter caetera quasi prominens ex cilicio et cinere: Adsum ego, Christe, tua famula, veni rogo, rex piissime, atque me benigne suscipe. Cumque in hujuscemodi voce ab hora noctis media usque ad horam diei tertiam persisteret, illico cum immenso lumine odor suavissimus astantium ora perculit, ita ut vix possent subsistere prae lumine, licet essent vigorati balsameo aromatum spiramine. Namque vox cum magno lumine etiam fertur descendisse, quae dum omnibus [Col. 0060B] terrorem intulit, minus ulli se cognoscibilem praebuit, sed quid aliud videtur edicere, quam quod fertur proloqui cuique sanctae animae? Infit enim: Surge, propera, amica mea, columba mea, formosa mea et veni. Amica videlicet per amorem, columba per simplicitatem, formosa per morum pulchritudinem, etc.

18. His et aliis hujuscemodi sancta atque felix anima dulcorata solaminibus VIII Kalendas Septembris [(3) 1Kb] migrasse creditur ad Dominum, qui est solus sine principio regnans in unitate et trinitate perfecta Deus nunc et semper et in omnia saeculorum saecula. Ipsi gloria, laus et jubilatio, honor et imperium per omnia saecula saeculorum. Amen.




[Col. 0059]
BERNERI ABBATIS DE TRANSLATIONE CORPORIS S. HUNEGUNDIS VIRGINIS APUD VIROMANDUOS.
(Apud Mabill. Acta SS. ord. S. Bened., Saec. V, p. 213.)





OBSERVATIONES PRAEVIAE.

1. Sanctae Hunegundis virginis et sanctimonialis Humolariensis Vitam exhibuimus in Saeculo II Benedictino, eamque Bernero abbati auctori tribuimus. Id vero constat ex subjecta translationis historia, quam unius ejusdemque scriptoris fetum esse demonstrant haec verba num. 9: His praemissis de vita et actibus saepe dictae gloriosae virginis, ratum duximus pauca subscribendo describi miraculorum insignia. Atqui Bernerus translationem litteris mandavit, idque contestatur Anonymus in subsequenti libello De mutatione corporis S. Hunegundis: Cujus inventionis, inquit nom. 2, necnon et translationis descriptionem, simulque miraculorum insignia, inibi divinitus declarata, volentibus agnoscere, claro stylo loculentoque sermone studuit elucubrare piae memoriae domnus abbas Bernerus, qui Deo disponente, primus successit locello, etc. Et sane idem utrobique stylus ac genius, nisi quod in translatione ac miraculis, quae testis auritus aut oculatus scripsit, certior est ejus auctoritas quam in Vita quae trecentis ab Hunegunde annis ab eo scripta est. Antequam plura de eodem Bernero scribamus, nonnulla de Berta Humolariensi antistita primae translationis auctore praelibanda sunt.

2. Fuit haec post mariti obitum Remis sub beatissimae Dei Genetricis tutela, suscepto velamine Domino consecrata. Id in S. Petri parthenone factum scribit recentior Humolariensis monachus, qui anno [Col. 0061] 1681 S. Hunegundis Vitam Gallico idiomate concinnavit. Inde eductam ferunt ad Humolariensium monacharum regimen, quarum prolapsos mores aegre continuit. Hinc nata pervestigandi corporis sanctae Hunegundis occasio. Augendis monasterii sui rebus Bertam graviter insudasse probat Transmari Noviomensis episcopi diploma, quod hic, utpote sincerum peractae translationis testimonium, referre juvat. Ego in Dei nomine Transmarus, sanctae Ecclesiae Vermandensis ac Noviomensis indignus episcopus, notum facio sanctae Ecclesiae fidelibus, in nostram venisse praesentiam domnam Bertam, Humolariensis monasterii abbatissam, humiliter deprecantem ut altare sancti Stephani ecclesiae quae est in eadem villa Humolarias, in cujus ecclesia sedet praefata abbatia, loco sanctae Mariae et sanctae Hunegundis daremus ad usus congregationis ibidem Deo militantis. Cujus petitionem insinuando domino Ludovico regi, simulque domno Artoldo archiepiscopo Ecclesiae Remensis, suisque suffraganeis nostris coepiscopis, praefati regis imperio, dominique metropolitani caeterorumque episcoporum consilio, petitioni tam humillimae decrevimus libentissime parere. Dedimus ergo ad praefatum locum sanctae Mariae et sanctae Hunegundis praefatum altare congregationi ejusdem monasterii in perpetuum habendum sine ulla contradictione, ea videlicet ratione ut omni anno duos solidos denariorum persolvat, secundum quod jubet auctoritas, propter honorem cathedrae episcopalis. Et quia corpus sanctae Hunegundis, tam venerabilis virginis, hoc anno, Deo volente, coruscantibus miraculis de terra levatum est, praefatum altare dedimus libenter. Jubemus itaque ut defuncta persona ante episcopum adducatur altera, cui idem episcopus altare praescriptum sine pecunia donet, et curam animarum commendet. Et ut hoc donum inviolabile permaneat et inconvulsum, hanc chartam scribere praecipimus, et signo crucis insignivimus, auctoritateque sanctae Trinitatis Patris, et Filii, et Spiritus sancti excommunicavimus, et a liminibus sanctae Ecclesiae omnes illos qui praefatum altare a loco sanctae Hunegundis vi aut ingenio abstulerint. S. Ludovici regis. S. Gerbergae reginae et S. Lotharii filii ejus. S. Hugonis ducis. S. Heriberti comitis. S. Arnulfi marchisi. S. Adelelmi militis. S. Rainaldi militis. S. Theobaldi militis. S. Helberti militis. S. Eurardi militis. S. Gerberti militis. S. Artoldi Remensis archiepiscopi. S. Rodulfi Laudunensis episcopi. S. Transmari Noviomensis episcopi. S. Abonis Suessionensis episcopi. S. Stephani Morinorum episcopi. S. Geraldi Ambianensis episcopi. S. Ingranni Cameracensis episcopi. S. Gildrici Meldensis episcopi. S. Evagrii Triectensis episcopi. S. Hincmari abbatis sancti Remigii. Actum Lauduno, Clavato anno Dominicae incarnationis 947, quarto Idus Aprilis, indictione V, epacta XXVI, regnante Ludovico rege anno XIII. Odo diaconus scripsit et relegit vice et jussu Erchemboldi cancellarii domini Transmari Noviomensis episcopi.

Neminem moveat quod Transmarus episcopus asserat hoc anno dati diplomatis, id est anno Christi 947, Hunegundis virginis corpus de terra levatum fuisse, cum ipsa translationis acta annum 946 praeferant. His enim verbis antistes rationem habet non anni Christiani, sed anni revoluti a translatione. In diplomatis hujus subscriptionibus duo notanda occurrunt, nempe illud in publico episcoporum ac procerum conventu Lauduni concessum fuisse: deinde episcoporum subscriptiones hic procerum omnium subscriptionibus postponi praeter solitum morem, forsan quod ipsi post regem continua serie unum tenerent instrumenti latus; ecclesiastici vero eodem ordine aliud occuparent. Ad Bertam revertor.

3. Haudquaquam laetos diuturnosve successus habuere piissima Bertae abbatissae studia, quae vergentibus in deteriora monacharum animis sub idem tempus loco cessit, aut forsan exstincta est. Nam anno 968 evocati e Remigiano apud Remos archisterio monachi Humolarias subierunt, ductore Bernero meliorem loco famam reddituri. Id docent Ludovici Transmarini litterae, quibus subinde Joannes XII, pontificatus anno I astipulatus est. Praefectus Humolariensi coenobio Bernerus, mirum est quantum ei decorem ac bona contulerit: quippe nobilissimi sub eo viri monasticen amplecti gestierunt: in his Landebertus Quintiniani oppidi praefectus, cum vicinis militibus ibidem saeculo valedixit. Auctam a Bernero rem familiarem probat Humolariense chartarium, ex quo catalogus abbatum apud Sancta-marthanos perficiendus est. Anno 964 superstes florebat Bernerus, cum alumnos suos ad Insulanum Quintiniani oppidi monasterium dimisit, qui ejectis malesanis clericis, monasticas inibi leges instituerunt. Berneri lucubratio De S. Hunegundis translatione desinit in descriptione miraculorum quae ante annum 965 patrata sunt.

4. Alia ejus virginis translatio seu corporis mutatio quarto Idus Junias anni 1051 a Macario Humolariensi, Gerardo Insulano apud Augustam Veromanduorum, Rainero S. Praejecti et Waleranno S. Quintini de Monte prope Peronam abbatibus celebrata est. Rem fusius narrat anonymus ejus temporis scriptor, qui Berneri historiam persecutus est. Post haec, id est anno 878, duodecimo Kalendas Septembris, Petrus eo nomine secundus abbas Humolariensis, conflata exquisitissimi operis theca, S. Hunegundis reliquias in eam inferri curavit per illustrissimum Guillelmum Marafinium, episcopum Noviomensem, cui Joannes abbas S. Quintini Insulanus, Joannes Praejectensis, Joannes Aroasianus, Joannes Vermandensis, aliique cum ex clero, tum ex militibus viri primarii astabant. Tum Petrus abbas Humolariensis unam e sanctae virginis costis Ludovico XI Francorum regi, aliam Guillelmo Noviomensi episcopo, tertiam denique decano et canonicis collegiatae S. Quintini ecclesiae concessit. Confectum hac de re instrumentum anno 1679 in ejusdem S. Hunegundis theca repertum est, cum Humolariensibus suis redditas sanctae virginis reliquias, quae ob bellorum tempestates diu apud Augustam Veromanduorum detentae fuerant, illustrissimus Franciscus Claromontius Noviomensis antistes ejusdem anni VI Kalendas Julias aperta theca detexit, et habita solemni concione atque supplicatione, populo venerandas exhibuit. Jam Translationis historiam videamus.



PROLOGUS AUCTORIS.
[Col. 0061]

[Col. 0061A] 1. Magnalia divinae pietatis, quibus omnipotens Deus merita justorum propalare dignatur, dum fideli devotione mens humana scrutatur, a sui torporis ignavia erigitur animus; et quia ejusdem conditionis qua et ipse subsistit, fuisse conspicit quos miratur, quibus nulla meritorum praerogativa, sed sola divini muneris gratia, tanta virtutum insigni superna concessit clementia, ad haec promerenda fidem excitat, [Col. 0062A] spem roborat, atque circa divini cultus exercitia ad bene agendum forti annisu exerit brachia; tantoque fidentius prorumpit ad fortia, quanto gloriosius perspicit sexum fragiliorem clara signorum luce splendentem. Aggrediamur ergo modis qualibus valemus quaedam perspicua narrare miracula, quae Dominus in beatissimae virginis suae Hunegundis translatione dignatus est demonstrare. Utile quidem [Col. 0063A] duximus, quatenus lucidiorem reddamus hujus descriptionis textum, ut hujus officii nomina personarum, causas rerum, annorum numerum simul etiam seriem temporum intimemus, sicque fit, ut personarum gravitas levitatis notam abjiciat, certissimae [Col. 0064A] rationis causa temeritatis maculam diluat; finitus annorum numerus aliquid nobis in eodem numero mysticum innuat, temporum quoque series miraculorum gloriam augeat.



INCIPIT TRANSLATIO.
[Col. 0063]

[Col. 0063A] 2. Erat igitur quaedam sanctimonialis femina Berta nomine, quae in juventute sua parentibus, ut ferunt, cogentibus, cum viro juncta fuerat. Quo ab hac luce subtracto statuit in corde suo non amplius mortali servire marito. Nam multis nobilibus et ditissimis viris ad ejus conjugium anhelantibus, vix amicorum manibus elapsa, in urbem Remorum ad beatissimae Dei genitricis et semper virginis Mariae tutelam confugiens, capitis velamen [(4) 1Kb] devota suscepit. Cui postmodum Deo disponente contigit huic praeesse loco, ubi nostris temporibus cunctis imitabilem diutius peregit vitam. Fuit namque mirae abstinentiae, victricis patientiae, amatrix paupertatis, devotae humilitatis, misericordiae operibus dedita, jejuniis, vigiliis et orationibus convenienter intenta: verumetiam quasdam sanctimoniales, quae inibi per misera carnalis desiderii lenocinia turpissime volutabantur, crebris exhortationibus ad sui imitationem juxta monita Apostoli, arguendo, obsecrando, necnon etiam increpando, continere invitabat. Sed sicut semper contraria esse solet vita justorum moribus reproborum, [Col. 0063C] gravia eis facta est etiam ad videndum. Unde per multa opprobria et maledicta atque insidiarum jacula quae ei intorserant, quia amore sanctissimae virginis Hunegundis hoc in eodem loco detineri videbatur, de ejus sacri corporis absentia quaedam ausae sunt commentari figmenta. Hujus namque rei gratia requirendum tanti corporis sanctissimum thesaurum fidelis intentio provocatur, dicens sibi non eam ibi opportunum esse amplius manere, si locus isdem fraudatus esset tam sancta et gloriosissima matre.

3. Igitur anno Incarnationis Dominicae nongentesimo quadragesimo sexto, Ludovico regnante, quinto die pridie Nonarum Octobris, post plurima jejunia, post crebras vigilias, post multas lacrymas, eamdem [Col. 0063D] noctem cum his omnibus quos vel quas ad hoc provocare potuit, insomnem ducens per uberes et immensos lacrymarum imbres, omnipotentis Domini clementiam humiliter imploravit, ut ei sanctae virginis suae sacratissimum corpus revelare dignaretur. factoque mane post peracta missarum solemnia, fidelis ac Deo devota femina, pretiosam sacri corporis gemmam studiose quaesitura, sarculum arripuit: factumque est annuente omnipotentia divinitatis, quae se in veritate petentibus nihil negare consuevit, ut quod fideliter quaerebat, feliciter inveniret. Laeta siquidem et gaudens, omnipotenti Domino gratias [Col. 0064A] retulit, qui ei concessit quod cum tanta animi anxietate jam diu postulaverat. Ibat itaque multum hilaris et nimis exsultans, et quasi quadam immensitate laetitiae absorpta, totius consilii gravitate proposita, superni regis aeternalibus ornamentis perenniter inserendam subito levare moliebatur coelestem margaritam. Sed adfuit divini dispositio consilii, quae circa beati corporis pignora aliquid inconsiderate vel leviter non esse agendum declaravit. Nam mox advenit, non casu, sed Dei providentia venerandus presbyter Giso, sanctorum martyrum Quintini et Victorici pignorum custos idoneus, qui jam dictae praecipitationi vix finem imposuit, et eorum molimina vehementissima increpatione coercuit. Non, inquiens, rationabile videtur, ut sine auctoritate et consensu hujus dioeceseos pontificis levari debeat corpus tam beatissimae virginis: videlicet ne quae multo jam tempore fama virtutum longe lateque plurimis clara exstiterat, hujus subitaneae ac velut furtivae translationis elogio vilescat. Tali vero ordine eorum nisibus terminum posuit, [Col. 0064C] atque per triginta et duos dies ita apertum scrinium in quo beatissimum corpus jacebat, intactum observantes, sacrisque vigiliis die noctuque incubantes, episcopi adventum praestolati sunt. Non utique sine causa hanc dilationem omnipotens Deus fieri voluit, sed ut quam coram angelis cunctisque justorum spiritibus jam cum Christo in coelis regnantibus clarificaverat, eam etiam in terris hominibus adhuc carne corruptibili et peccatorum mole gravatis venerabilem designaret.

4. Erat profecto per idem tempus tanta pluviarum inundatio, ut prae nimia aquarum effusione nequaquam valerent agricultores terram excolere, neque sementem nisi cum desperatione jactare. Eadem vero hora eodemque momento, ut operculum [Col. 0064D] levatum est de sarcophago, sese per fenestram, quae sita erat secus locum sancti sepulcri, splendidissimus infudit radius solis, qui mirabiliter effulsit super corpus beatissimae virginis: sicque fugata omni nubium densitate, cum tanta celeritate rediit serenitas acris, ac si pro corpore almificae virginis, alius quasi sol oriri videretur in terris: ac velut sol iste visibilis suis vocibus proclamaret, se non posse ei non ministrare instabilem lucem in terris, cui stabiliter in coelis splendet lumen aeternitatis. Tanta denique claritate perfusus est locus sanctissimi corporis, ut incertum foret intuentibus, utrum [Col. 0065A] radio solis istius materialiter fulgeret, an lumine divinae claritatis. Factumque est cunctis diebus, quibus ita reserato jacuit mausoleo, pie quaerentibus conspicabilis, ut nunquam omnino recederet vis tanti fulgoris. Nam a pectore et sursum, pro minutiis et sordibus pulveris, nitentia resplendebant fragmina margaritarum; et quibusdam clarissimis scintillis erumpentibus aspicientium reverberabantur obtutus. Cum eodem etiam lumine tanta aspersa est miri odoris fragrantia, ut omnium astantium nares ineffabili suavitate replerentur. Quae omni tempore quo ita jacuit, quotiescunque variis infirmitatibus oppressis ad videndam revelabatur (nam quicunque hanc videre poterant, quacunque infirmate detinerentur, illico sanabantur), isdem praedictus suavissimus odor sese suavior, et [Col. 0065B] semper in melius reparatus praesentium replebat olfactus. In hac ergo tantae matris inventione factum est magnum gaudium in omni vicina regione. Laetabatur tellus se tam clarum diu sidus texisse: exsultat aer tantae virginis gratia coeli serena se adeptum fore nubila; gaudet solis radius obsequium praebens sacri corporis artubus; gratulatur supercoelestis beatorum turma spirituum, quod videlicet de cujus jam animae gaudent societate, ejus profecto sacratissima membra, ineffabili laetitia in die resurrectionis omnium pro meritis glorificanda, fideliter venerari conspiciunt adhuc in angusta tumuli spelunca.

5. Ad laudes itaque referendas valere credimus omnium conditori, si tradantur posterorum notitiae, quae Dominus miracula operari voluit in inventione [Col. 0065C] sanctissimae Hunegundis virginis suae. Nam quidam daemoniacus per manus amicorum, qui spem curandi eumdem quem ducebant in sancta virgine firma fide locaverant, adductus, reluctans et proprium iter totis viribus impediens, tandem cum magno labore multis prementibus in ipsius beatae virginis ecclesiam impulsus est. Qui dum per manus et brachia versus altare traheretur, quanto magis eidem appropinquabat, tanto majori vesania accensus, impellentium nisibus resistebat. Qui diu luctantes, ad ultimum vesanum superant, et coram altari statuunt. Quem inde promoventes ad aspiciendum sanctissimi corporis tumulum oculos inflectere cogunt. Quorum desiderio subvenire cupiens saepe dicta sanctimonialis Berta scilicet, [Col. 0065D] retecto sepulcro videndum velum, quod super sancta membra jacebat, eis copiam tribuit. Quo viso, qui torquebatur, continuo sensui et omni pristinae saluti est redditus; moxque jam nullo cogente, in terram prostratus omnipotentis Domini per beatae virginis meritum clementiam exoravit, de recepta salute gratias referens, de futura custodia deprecans: qui ad perfectae sanitatis indicium, non post multum tempus cum luminaribus reversus sanctae virgini honorem detulit, atque in testimonium receptae salutis, plures ex vicinis suis secum [Col. 0066A] adduxit, seque omni anno quandiu adviveret eumdem locum cum luminaribus et amicorum turba visitaturum promisit.

6. Hoc quoque intervallo quidam rusticus nomine Lupus, qui adhuc superest, et moratur in castro quod dicitur Parrona [(5) 1Kb] accessit cum naturali filia quae vocatur Afflindis, ambo pro aegritudinis suae molestia istius sanctissimae virginis postulaturi suffragia. Nam pater obtusis auribus auditum perdiderat; filia vero per non modicum tempus oculorum corporalium lumen amiserat. Supplices igitur et cum nimia amaritudine flentes, omnipotentis Domini misericordiam implorabant, quatenus per meritum beatissimae virginis eis proveniret remedium sanitatis: quod et factum est. Ab illo namque die et pater auditum, et filia melius habere meruit [Col. 0066B] visum. Eadem quoque hora suprascriptae inventionis, quidam pauper spiritu nomine Adelbodus jacebat omni membrorum officio destitutus, et pro exitus sui vicinio, die transacta, corporis et sanguinis Dominici sacramentis munitus, cunctis quidem videbatur morti contiguus: mox ut audivit signis concrepantibus tanti somatis orama [(6) 1Kb] perspicuum, surgit a lectulo, nullum in motu membrorum ostendens infirmitatis indicium, curritque ad templum sanctae virginis gestiens videre sepulcrum, et arreptam suis unam ex ovibus hanc sanctae virgini obtulit in munus, et ab infirmitate protinus convalescens, nullam deinceps transactae molestiae sensit injuriam.

7. Eodem vero adhuc reboante tripudio, quaedam vidua nomine Wiburgis jacebat nimis aegrota, quae [Col. 0066C] paulo ante pro exitus sui exspectatione divinis perceptis sacramentis per poenitentiam et lacrymabilem confessionem a sacerdotibus divinae pietati fuerat reconciliata. Haec populi exsultantis plenas laetitiae voces persentiens, interrogat quid ille sibi strepitus vellet, vel cujus causa festivitatis tanta in populo laetitia personaret; quae statim circumstantium relatu didicit, quod sacri corporis inventione talis in plebe laetitia sit. Illa vero nomine sanctae virginis audito, dictu citius caput a lecto erigit, membra componit, vestem induit, ecclesiam celeriter petit. Cumque ad se reversa superna virtute fugatam infirmitatem, et sibi subito redditam sanitatem, secum tacita volvens miraretur, omnipotentiae divinae gratias et laudes retulit, atque illico unam suae proprietatis [Col. 0066D] ancillam, nomine Isigildim, beatissimae Hunegundi pro percepto beneficio sanitatis, multis astantibus tradidit; sicque ab illa infirmitate convaluit, et postmodum diutius vixit. His demum peractis, aliisque non paucis miraculorum signis, quibus Dominus declarari voluit gloriam suae virginis, quae pro multiplicitate sui incongruum existimo huic pictaciolo ad unguem inseri.

8. Nam omnipotens Deus ut ostenderet cunctis, quantam suae famulae concessit gratiam curationis, tantus eodem tempore in hac eadem villa nimiae [Col. 0067A] infirmitatis grassabatur morbus, ut nulla pene remaneret domus, in qua non jaceret infirmus: qui omnes in praedicta solemnitate tanta sunt celeritate sanati, ut beatissima virgine levata de tumulo, nullus eorum infirmus remoraretur in lectulo. Arcessito denique Rodulfo Noviomensis Ecclesiae archidiacono, postea ejusdem Ecclesiae episcopo devoto; et ex congregatione beatissimi martyris Christi Quintini, convocatis Patribus Gisone, Rotberto, aliisque plurimis magna devotione repletis, diu dilatum festinatur ut fiat officium. Peractis itaque missarum solemniis, mente humili ac devotis animis acceditur ad tumulum, in ipso adhuc jam dicto divinitus infuso lumine circa caput et pectus beatae virginis tam clare radiante, ut prae nimietate sui nequaquam pleniter posset intueri. Levatur autem sanctissimum [Col. 0068A] corpus de sepulcro, septimo Idus Novembris. Nobis autem, fratres charissimi, quibus haec beatae virginis gesta aliorumque sanctorum perplurima exempla ostenduntur ad legendum, proponuntur ad imitandum, solerter intuendum, fortiter satagendum est, ne ipsorum expertes operum in illa perenni vita alieni efficiamur a communi laetitia sanctorum omnium. Pulsemus ergo intimi cordis suspiriis aures piissimi conditoris, quatenus ipso nobis donante, quod jubet efficaciter complere valeamus, quod salubriter monet: ut venturus in illo districti examine judicii, non in nobis inveniat quod damnet, sed quod cum suis redemptis misericorditer coronet Jesus Christus Dominus noster, qui cum Deo Patre et Spiritu sancto vivit et gloriatur Deus per omnia saecula saeculorum. Amen.



MIRACULA.
[Col. 0067]

[Col. 0067B] 9. His praemissis de vita et actibus saepe dictae gloriosae virginis, ratum duximus pauca subsequendo describi miraculorum insignia, quae Dominus ob tantam sui famulam pie dignatus est operari per gratiam. Nam ea quae aggressi sumus describere, quibusdam nostrae aetatis referentibus vix valuimus agnoscere: fuerunt etiam innumera virtutis facta, quae si per incuriam oblivioni tradita non essent, satis digne litteris mandari potuissent. Unum namque signum quod constat mirabiliter esse factum, consequenter brevi locutione est narrandum. Denique quodam tempore homines perversi sua fortiori potestate fidentes, audaci temeritate silvam ipsius sanctae virginis, quae sita est secus fluvium Sambram, in villa quae dicitur Dediniacus ingressi, eam [Col. 0067C] suis porcis edendam pervaserunt, et censum sive aliquod servitium pro eadem silva eidem sanctae virgini esse deferendum, nulla ratione consenserunt. Quos per seipsam beata virga increpare, atque a tanta audacia coercere curavit. Nam dum libere tanta silvarum copia laeti potirentur, subito eadem Dei virgo pastoribus in terribili specie apparuit, eosque cur sibi fructum subriperent silvae interrogans; virga quam manu gestabat percussit, sicque omnis illa porcorum multitudo huc illucque diffusa, versus monasterium Humolariense praecipiti cursu iter arripuit. Inde factum est ut ex quibus domina redditus silvae habere non poterat, hos postmodum familia ipsius jure quieto possideret. Nam cum magno impetu villam ingressi, circa monasterium [Col. 0067D] per plateas et curtes a se invicem divisi, a nullo unquam postea sunt requisiti. Hujus rei plurimi testes existunt, ex quibus quaedam mulier nomine Dodisma nuper ab hac luce subtracta est, quae se tantae rei interfuisse ac ex eis suam portionem percepisse veraci assertione fatebatur.

10. Eodem tempore erat quidam miles nobiliori genere exortus, nomine Magenerus, qui cujusdam [Col. 0068B] sanctimonialis ejusdem monasterii pulchritudine illectus, nequaquam se abstinere potuit ab ejus illicitis amplexibus. Dum igitur quadam die more solito monasterium peteret, ut suae et ipsius carnis voluptati satisfaceret, ei sancta virgo Hunegundis in atrio ejusdem monasterii visibilis apparuit, eumque vehementer increpans quo pergeret requisivit. Qui ad vocem increpantis valde confusus erubuit, et se ab opere nefario compescens, ab accessu simul et actu nefando ad tempus subtraxit. Praedicta autem sanctimonialis, velut labilis et lasciva, se a viro contemptam putans, dum acerrimo dolore fatigata se abominatam ingemisceret, antiqui hostis insidiis armata, eumdem virum calliditate qua potuit ad se revocare tentavit. Affabilis inquiens amice, [Col. 0068C] cur me spernendam putasti? non te visio quam vidisti absterreat, quia non fuit praesentia sanctae Hunegundis, sed aliqua de aemulis meis, cupiens te avertere a me. Ita dato indicio, aliorsum clanculum praeparato ostiolo, is spurcissimus vir intermissum nefas iterare tentavit. Cui mox pervigil custos sancta virgo Hunegundis obviam venit, et baculo quem manu tenebat in inguine percussit. Qui mox exsanguis effectus corruit, et in manibus elatus coxa ejusdem intumescente eodem dolore vitam finivit; cujus coxa anno integro ante obitum suum in terra computruit. Pro cujus tamen curatione amicorum studio maxima donaria ad offerendum sanctae virgini praeparantur, quae velut immundissima stercora rejiciuntur. Nam iisdem plurimum nummorum offerentibus [Col. 0068D] turbo coelitus irruit, qui tanta exagitatione praedictam oblationem exsufflans dispersit, ut nulli deinceps mortalium quidquam de ea appareret. Verum nulli incredibile videri debet, quod sanctam Dei virginem suis hostibus visibiliter apparuisse retulimus, cum simile quid de beato Petro apostolorum principe in libro Dialogorum tertio, sub capitulo vicesimo quarto sanctus papa referat Gregorius. [Col. 0069A] Ait enim quod isdem venerabilis Petrus, cuidam Theodoro suae ecclesiae mansionario solito citius surgenti, atque in ligneis gradibus ad refovenda luminaria stanti, deorsum in pavimento stans in stola candida apparuit, eumque cur tam cito surrexisset, increpuit.

11. His breviter tactis, postremo ad ea quae ad horam intermisimus, quod superest narraturi redeamus. Quidam vir nomine Guntardus, oculorum lumine privatus, causa audiendi missam ad sanctae virginis divertit ecclesiam: sed cum missarum solemniis ibidem officiose peractis mediante jam die januas inveniret obseratas ecclesiae, in porticu foris prostravit se in terram, diutius orans adesse sibi Dei misericordiam. Surgens autem post multas lacrymas [Col. 0069B] ab oratione, coepit oculos manu tergere, restituto visus sibi officio obtentu sanctae virginis piissimo. Unde et mulieri gressus suos regenti dixit: Mulier, dimitte me: nunc enim te trahente non indigeo, quoniam, Deo gratias, recepto lumine perfecte video, quod mihi pie obtinuit intercessio meaedilectissimae dominae sanctae scilicet Hunegundis. Itaque ingenti laetitia perfusus, laudando Deum reversus est ad propria.

12. Est et aliud magnae virtutis miraculum, quod abscondi silentio non esse congruum existimo. Alius quoque vir nomine Rotbertus, pedum officio destitutus, scabellis, ut moris est talium, subnixus, ejusdem Dei virginis solemnitati gloriosae, prout potuit, festinavit interesse. Qui eadem in ecclesia diu remotus, [Col. 0069C] gratiam sospitatis infundi sibi petiit miserabilibus membris. Tandem Deo miserante meritis beatae virginis et intercessione, perfectae incolumitati palam cunctis meruit restitui: sicque factum est, ut qui contractis nervis curvus advenerat, eorumdem compagibus satis apte solidatus, postmodum in gaudio remearet. Sufficiat nos pauca narrasse: calamus etiam nostrae descriptionis plura dicere posset, si licentia temporis permitteret, quamvis multa miraculorum opera per incuriae culpam sint negligenter omissa. Agamus ergo gratias Deo nostro, qui sanctam sui virginem ita glorificavit in mundo, cujus meritis et obsecratione perducat nos Dominus ad gaudia coelestis patriae, in qua ipsa feliciter exsultat, [Col. 0069D] et cum choris virginum canticum novum Domino cantat. Ipsi gloria, honor et potestas in aeterna saecula.

13. In narrandis divinae operationis mirabilibus, ille tota mentis virtute est utique laudandus, cui cantat propheta gratulabundus: Benedictus Dominus Deus Israel, qui facit mirabilia magna solus (Psal. CXXXIV, 4). Unde nos totis viribus laudemus et benedicamus eum, qui sibi fideliter servientium gloriam perire non patitur meritorum: sed sicut aeternaliter eos gaudiis facit interesse coelestibus, ita etiam temporaliter per quaedam mira eorum merita ad memoriam reducit hominibus. Narraturi siquidem quod oculis nostris vidimus magnum miraculum divinae virtutis, non dubitamus in quorumdam [Col. 0070A] mentibus generari scrupulum dubitationis, quod est, proh nefas! pessimum genus infidelitatis. Caveant ergo derogatores divinorum operum, ne damnentur cum his de quibus loquitur Scriptura: Sepulcrum patens est guttur eorum, linguis suis dolose agebant, venenum aspidum sub labiis eorum (Psal. V, 10). Qui cum viderent Dominum Jesum innumera mirabilia facientem, et ea a notitia populi occultare non possent, haec pessima mente calumniari tentabant dicentes: In Beelzebub principe daemonum ejicit daemonia (Marc. I, 15). Nos vero falsiloquos et mendaciis suis infeliciter vacantes, quorum secundum Apostolum cor insipiens obscuratum est, et evanuerunt in cogitationibus suis, recepturos, nisi forte corrigantur, erroris sui mercedem, postponentes, ad [Col. 0070B] propositum redeamus, et piis ac fidelibus animis quod oculis nostris vidimus, fideliter referamus.

14. Anno igitur ab incarnatione Domini nongentesimo sexagesimo quarto, die octavo Kalendarum Septembris, festivitate scilicet beatae Hunegundis virginis, hoc de quo loquimur divina virtute factum est miraculum. In territorio namque cujusdam villae quae dicitur Sasnulficurtis, messores in ipsa festivitate frumentum secabant; quos presbyter eorum nomine Lantfridus frequenter pro hac temeritate redarguerat, dicens se synodo interfuisse in qua ab episcopo Noviomensis Ecclesiae Rodulfo haec festivitas devotissime celebrari jussa fuit. Sed ipsi, suorum vicinorum errorem secuti, dicebant se solos [Col. 0070C] hanc festivitatem non posse celebrare, dum cunctos suos vicinos viderent suas necessitates operando implere. Unde contigit ut quaedam puella nomine Rotgildis, praedicti presbyteri, sicut ipse nobis retulit, ex sorore neptis, jam dictos messores sequeretur; et spicas quae eorum manus effugere poterant colligebat. Cumque se inclinasset ut spicas studiose colligeret, unam a terra levavit quam recenti sanguine madidam invenit. Quam mirans unde sanguis ille veniret projecit, aliam nihilominus colligens, eodem cruore madentem similiter projecit; sic tertiam, quartam et quintam, et deinceps usque ad fastidium omnes quas colligere poterat, sanguine plenas videbat. Unde tremens et nimis pavida ad patrem suum, qui tunc forte in campum eumdem [Col. 0070D] advenerat cucurrit, et quid ei contigerat indicavit. Quam pater suus velut puellaris levitatis verba narrantem durius increpavit, et ad opus suum redire admonuit. Sed illa tremente atque ita ut dixerat se rem habere affirmante, eam pater suus per campum secutus est, et ejusdem cruoris plurimas spicas inundatione madentes collegerunt, et quaesierunt si forte in eodem campo aliquis ex messoribus manum sibi aut digitum incidisset, unde sanguis ille proflueret. Quod omnibus stupentibus atque cum magna attestatione negantibus, quasdam ex eisdem spicis ad ecclesiam detulerunt; et presbyterum ante altare stantem invenientes, ei spicas sanguine plenas dederunt, et quid eis in campo contigerit per ordinem indicaverunt. Sed presbyter refugiens tantae famae [Col. 0071A] auctor existere, dixit: Si super hoc quod dicitis amplius aliquid non videro, populo incredibile hoc praedicare non audeo. Quod dicens grossiores quasi lacrymae ex summitatibus granorum coeperunt sanguinis guttae profluere, et ante pedes ejus in terram cadere. Quo viso presbyter tanto tremore perculsus est, ut deficiente spiritu vix sese genibus trementibus super pedes suos teneret; et quod prius timebat indicare, postmodum plus timuit, ne sua negligentia tardius ad notitiam populi perveniret. Sicque tactis signis populum ad ecclesiam convocavit, et pro sua inobedientia eos increpans hoc divinum eis miraculum patefecit. Quos pro insolito miraculo nimius timor invasit, et ad poenitentiam agendam pro sua temeritate promptissimos reddidit. Egressi [Col. 0071B] denique ab ecclesia per campos, per rura, per agros, per viarum exitus circumquaque discurrentes, cunctis vicinis suis nuntiabant, ne amplius coepto operi insisterent; sed ad ecclesiam venirent, et divinum miraculum cernerent. Quibus omnibus nimium exterritis, fama celeriter pervolante, ac si paganos rugientes, ex opere proprio exturbabantur, et ne super se coelitus ira Domini veniret suppliciter precabantur.

15. Quidam itaque rusticus nomine Rotbertus in eadem villa frumentum in area virga caedebat: qui [Col. 0072A] hoc audiens proprium opus se relicturum promisit, flagellum projecit, sed stultus, quasi hoc levius esset scopam arripuit, et circa aream verrens, frumentum adunare coepit. Quam vesaniam statim ultio divina secuta est. Nam mox ejus brachium diriguit, et divino verbere tactus in terram cecidit, clamans se reum, se miserum, sese sub omni celeritate esse moriturum: quod factum praedictum timorem auxit, presbyter vero circumquaque discurrens, sanguinolentas spicas in manibus ferens, vicinarum ecclesiarum presbyteris quod factum fuerat nuntiavit. Qui omnes, tantae novitatis signo turbati, convocatis suarum parochiarum populis, cum crucibus et cereis uno facto agmine, nudis pedibus cum supplicibus votis cum illo cujus brachium diriguerat, et cum [Col. 0072B] puella spicas sanguinolentas in manibus ferente, ad monasterium sanctae Mariae et sanctae Hunegundis celeriter pervenerunt; et suam culpam confitentes, in terram prostrati, ut fratres pro se orarent humiliter petierunt: quod et factum est. Eant ergo qui non credunt huic signo, et calumniam faciant illi, quod similiter in sanguine factum est in Aegypto sub Pharaone. Nos vero benedicamus eum qui mirabilis est in sanctis suis, Deus Israel dans virtutem et fortitudinem plebi suae. Benedictus Deus in saecula. Amen.




[Col. 0071]
APPENDIX AD TRANSLATIONEM CORPORIS SANCTAE HUNEGUNDIS VIRGINIS APUD VIROMANDUOS. Incipit descriptio super mutatione corporis sanctae Hunegundis virginis almificae, miraculoque inibi divinitus patrato anno 1051.

[Col. 0071C] 1. Sanctorum miracula describere, eorumque facta insignia ob posterorum notitiam chartulis imprimere, fidelibus non pigrum judicari ab omnibus apprime debet, honorificum simulque necessarium. Nam fabularum naeniae dum recitando fatuorum auribus in malum pronis ingeruntur, illectus animus torpet, mens hebet, et propria luce relicta deorsum fluit, corruptionis perniciosa lenocinia concupiscens, probitatis tramitem derelinquens; sicque fit ut cor insipientium auditis fatuitatibus per proclivia gradiens, nectat catenam, qua valeat trahi, tartarumque demum immergi. Verum sanctorum merita dum divulgata in auditum populi proferuntur, virtutesque eorum profectus gratia nuntiantur, fidelis mens de mortis somno exsurgens ad vitam, de tenebris infidelitatis exerit brachia ad studia sanctitatis: consurgensque ad prospera, inardescit ad fortia, malignitatis praecipitia praecavet piae intentionis iter arripiens. Taliterque perditionis nodis absoluta, libero pede festinat ad gaudia coelestis vitae, quatenus [Col. 0071D] Deum deorum valeat videre in Sion, id est in specula pacifice visionis. Quocirca vestrae, fratres, dilectionis charitatem quoddam non pigeat audire miraculum quod Dominus noster Jesus Christus in mutatione corporis suae sanctissimae virginis Hunegundis sua dignatione voluit demonstrare. De qua videlicet mutatione, quia occasionis articulus e vicino sese nobis obtulit, non fiat taediosum aliquantisper [Col. 0072C] obtentu reverentiae immorari, ut qualiter facta, vel consummata sit ipsa mutatio, ad fidelium notitiam litteris licet imperitis queat pervenire. Habet enim mercedem suam piae devotionis affectuosa intentio.

2. Anno igitur Dominicae incarnationis millesimo quinquagesimo primo, regni Francorum monarchiam gubernante optimo principe Henrico, Philippi regis genitore, abbate quoque Macario [(7) 1Kb] Humolariensis coenobii curam administrante, visum est fratribus beati Benedicti sub regula Domino militantibus, quatenus corpus dominae suae Hunegundis, si facultas suppeteret, mutari debuisset, ut cujus scilicet non ambigebant animam inter virginum choros honorari in coelesti thalamo, ejus gloriosum soma non negligerent in terris condere honorabili mausoleo. Erat enim id aetatis sacra margarita ligneo tantum involuta scriniolo, forinsecus aspicientibus vile praebente domicilium; sed intrinsecus servante admodum charissimum thesaurum. Ipsum vero aedificiolum [Col. 0072D] laminis ferreis adeo fuerat circumseptum atque praeclusum, cui introrsus inhaerebant ossa devotissima, ut vix aliquibus pateret apertionibus praeter admodum paucis artis mechanicae machinationibus. Eidem quoque aliud majusculum superpositum exstabat scrinium haudquaquam minori sollertia constructum, ligaminibus identidem ferreis et clavis quamplurimis munitum attentius, sagaci cura [Col. 0073A] ac industria altrinsecus vallatum, ne videlicet facile pateret captiosis, fraudulentisve ingeniolis. Praedari quippe minime cupit, qui sic thesaurum suum occultis atque firmissimis tectis recondit. Tali siquidem modo corpus Deo amabilis virginis Hunegundis fuisse conditum ab his qui viderunt nobisque retulerunt, accepimus a tempore scilicet inventionis atque translationis ejusdem virginis, quae celebrata est anno incarnationis Dominicae nongentesimo quadragesimo sexto, Ludovico regnante, Berta femina Deo sacrata tunc temporis Humolariensem regente abbatiam. Cujus inventionis necnon et translationis descriptionem simulque miraculorum insignia inibi divinitus declarata, volentibus agnoscere, claro stylo luculentoque sermone studuit elucubrare piae memoriae domnus abbas BERNERUS, qui Deo disponente primus huic successit locello, pulsis ob obscena carnalis voluptatis lenocinia, quae ibi erant, monialibus. At nos ista interim omittentes, coeptum opusculum prout valemus intendamus.

[Col. 0073B] 3. Cum igitur coenobitae, ut praemisimus, simul cum patre spirituali ad invicem pertractarent, si quo modo ad effectum perducere possent, quod quidem summo affectabant desiderio, nec tamen inchoare praesumebant; fortuna loci summissius arridente, Dei providentia omnia praevidente, contigit quemdam virum de burgo sancti Quintini gloriosi martyris, mercimoniis atque mercationibus vitam suam deducentem, nomine Balduinum, causa devotionis animaeque profectu nostrum adiisse coenobium, quatenus mutuae dilectionis obtentu fratres dignarentur sibi suam largiri societatem. Quam petitionem fratres cum Patre libenti animo amplectentes propter illud Domini praeceptum quo dicitur: Date et dabitur vobis; et, eadem mensura qua mensi fueritis, remetietur vobis (Matth. VII, 2); et: Omne quod ad mevenit non ejiciam foras (Joan. VI, 37), societatem et beneficia loci, ut moris est monachis, ei gratanter impenderunt. Nam vir ille licet saecularis, religioni erat [Col. 0073C] intentus, misericordiae operibus operam dans, fidei devotionem cordis intentione servabat, sicut rei postmodum patefecit exitus. Sumpto enim habitu eodem in loco, postea devotus exstitit monachus. Hac denique familiaritate illectus homo, monasterii frequentare curabat claustra, utpote quasi alter Adam factus ex fratribus. Unde accidit ut saepe veniens fratres susurrare super memorato negotio frequentius animadverteret. Sed quia incipere pavebant, ceu dictum est, ne videlicet juxta Evangelium illuderent eis dicentes: quia hi coeperunt aedificare et non potuerunt consummare; divino, ut est humana opinio, instinctu commotus praefatus homo (cupiebat enim et ipse honorare sanctae virginis artus) convocavit seniorum coetum, hujus allocutionis primordia libans: Quoniam, inquit, Patres venerandi, perpendo ex vobis quosdam vicissim serere colloquia, velle corpus sanctissimae virginis Hunegundis nostrae dominae, si facultas suppeteret, lautiori ponere loculo, corde [Col. 0073D] exhilaresco, opemque meam pro posse promitto, opusculum duntaxat concupitum initiare ne moremini. Sin autem nequaquam tale inceptare audetis opificium, ipse ego super me totum negotium accipio, Deique omnipotentis auxilio fretus ad finem usque perducam, concessa mihi tantum populi oblatione. Quod cum audissent monachi ultra modum exhilarati, grates Creatori universorum reddiderunt, et in promissione sua virum benedixerunt, divinitatis praerogativam venerantes cum hoc tanto tam repentino tamque insperato gaudio. Quid opus est verbis? Sumpto siquidem vir ille negotio, componi fecit loculum opere anaglifario, in longum mensura duorum semicubitorum, altitudine continua ab utroque fronte cubitali, utrinque ab lateribus semicubitali, reliqua structura in altum decentessime [Col. 0074A] vergente, instar tabularum expressa, caelato atque sculpto elaborata opificio. In cujus superficie opusculi sanctorum apostolorum atque prophetarum imagines cernuntur expressae, perpulchris atque politis tabulatis fulgentis auri et splendentis argenti ter ternis utrobique in ordinem digestis iconibus. Sed et in una frontium imago sanctae Hunegundis sanctique Eligii Noviomensis antistitis, ejusdem virginis in baptismo patroni, conspicitur dignius elevata; in altera vero Christi Domini nostri majestas cernitur satis eleganter expressa, cujus regnum et imperium sine fine permanet in saecula. Quid plura? Accelerato denique simulque, ut dictum est, laute consummato opere, domnus abbas Macarius qui ea tempestate, veluti praelibatum est, loci Humolariensis res administrabat, domnum episcopum Noviomensem invitare curat, vicinosque asciscit abbates, domnum videlicet Girardum Insulanum, domnum Rainerum sancti Praejecti vicarium [(8) 1Kb] , [Col. 0074B] atque domnum Bonifacium Walerannum de Monte sancti Quintini, necnon et alios quamplures Viromandensis territorii satrapas et milites. Monachos quoque ac clericos huic actui interesse commonet, ne scilicet tam charum pignus absque notitia testimonioque honestarum religiosarumque personarum tanquam furtivum vel ignotum tractari mutarive clanculum videretur. Ut ventum est ergo ad constituti termini diem, in quo agi habebant haec, fama volante, quo alter non est velocior nuntius, fit conventus seniorum, occursus nobilium virorum rusticorum ac feminarum turba cum parvulis confluit gratulabunda. Nec immerito: existimabant etenim pro reverentia et honore debito tantae matri impendendo simulque intercessione se patrocinandos et pro forfactis suffragia postulantes, veniam se fore consecuturos. Interea loci reseratur gloriosi gazophylacii aditus, sublevantur adhibitis malleis cum cunctis ferreis ligamina sagaci cura innexa, evelluntur opercula, panduntur pretiosi somatis cunabula.

[Col. 0074C] 4. Caeterum omnipotens Dominus, volens suae sponsae honorare membra occulta dispositionis suae praerogativa, differri fecit mutationem ossium felicium diem usque in tertium, hujus apologiae, id est occasionis eventu. Episcopus quippe, in cujus dioeceseos procinctu situs est locus nomine Humolarias, regio impeditus obsequio atque negotio ad praefatum diem constitutum minime venit: quam ob rem compulsi sunt eum praestolari per triduum. Collocatur ergo venerandum scrinium, sicut erat reseratum, super geminas bases ligneas intra sancta sanctorum inter altare videlicet Dei genitricis semperque virginis Mariae, et altare sanctae Hunegundis in honore dedicatum. Inter tot denique devotae multitudinis millia ad tam claram celebritatem concurrentia, plurimi corporea mole debiles nituntur huic sanctae actioni interesse, utpote rogaturi Domini misericordiam suo quisque pro incommodo. Unde accidit divina, quemadmodum fati sumus, voluntate, quamdam [Col. 0074D] puellam nomine Emelinam epileptico morbo invasam, cum amicorum auxilio, spe recuperandae sanitatis ad monasterium deductam esse, in vico natam qui Herleius dicitur, super Somenae ripam situs, medius stans inter sancti Quintini castrum et Humolariense monasterium. (Epileptiam autem Graeci vocant appensionem mentis et corporis, quae passio, spasmos, id est contractiones membrorum generat, fit autem morbus iste ex melancholico humore, id est ex abundantia fellis fusi per membra, contingit autem per phantasiam.) Caeterum dum puellula pro sibi reddendo remedio templo fuisset injecta, sistitur coram altario sanctae Mariae virginis incomparabilis, quatenus ejus interventu sanctaeque Hunegundis intercessu pristinum consequi mereretur sospitatis gradum. Erat enim ipsa, de qua loquimur, [Col. 0075A] puella adeo epilepsi oppressa, ut cujusvis quietis non admitteret moras, vim vexationis corpore monstrans gestu. Profitebatur enim se prae nimia gravedine morti appropinquare, spiritumque propemodum exhalare. Qua de re confluentia populi in admirationem conversa, pietate simulque compassione compuncta, lacrymarum imbres fundebat, pugnisque pectus tundens, Omnipotentem cum devota mente implorabat pro miserandae mulieris liberatione. At puellula inaestimabili poena multata nec ad momentum cessabat, diris vocibus oratorium spargens, seseque manibus feriens, capite vacillante mirandum cunctis per biduum nulla occurrente requie spectaculum praestans. Plebs ergo fidelium supero afflata spiritu, abbates cum fratribus exorat, quatenus charitatis obtentu miserandae mulierculae darent copiam visendi almae virginis Hunegundis ossa, si forte favente Christi clementia, aliquo modo mitigaretur incommoditas tanta. Concesserunt igitur [Col. 0075B] eadem et ipsi permoti humanitate. Quid ergo? dicam an sileam? quin imo pandam praedicandae virtutis evidentiam. Nam statim ut oculus ossa conspexit, intromisso vertice, totius corporis compago recepit optatam salutem, interiit dolor, sopitus est languor, avulsus est luctus, rediit pristinus corporis status. Quod cum vidissent qui astabant populi, benedicentes gratias persolverunt Domino Deo universorum, qui suos mirificat sanctos sicut vult et quando vult. Hujus autem divinae operationis, quam Jesus Christus Dominus et Deus noster dignatus est ostendere per merita gloriosae virginis Hunegundis ad laudem et gloriam suam, tot revera exstiterunt testes, quot contigit tunc adesse fideles.

5. Igitur super hoc facto abbates cum monachis congaudentes conferebant ad invicem, conveniens non esse mutationem ulterius differri, aut episcopalem praesentiam praestolari, viso praecipue hoc tanto dignoque relatu miraculo, ne scilicet populus longa jam mora protractus diutinaque exspectatione [Col. 0075C] jam lassus pascere spes videretur inanes. Communi siquidem consilio atque decreto feruntur beata pignora in cryptam sanctae et individuae Trinitatis in honore dedicatam, retro ejusdem ipsius monasterii tribunal fabricatam atque contiguam. Hoc equidem gemina pro causa actitare studuerunt, scilicet ne vel in aliquo casu offenderent sanctitatis munera nimio tumultu sexus utriusque imminente ac premente, vel ne fragmina margaritarum coram idiotis atque imperitis hominibus pensare nescientibus homines propter homines contrectarent, eo quod dicitur: Nolite sanctum dare canibus, et ne spargatis margaritas vestras ante porcos (Matth. VII, 6). Unde ait Isaias: Secretum meum mihi, secretum meum mihi (Isa. XXIV, 16). Obseratis ergo firmiter ostiis quae a dextris et a sinistris cancelli eamdem cryptam petentibus aditum pandunt, circumdant beata munera pavitantibus animis ob exhibendam reverentiam. Haesitabant enim quisnam [Col. 0075D] eorum dignius contingere haberet a Christo concessa tam pretiosa donaria: sed demum consueti hanc tradere curam administrationem domno Gerardo abbati Insulano, quoniam erat natu major, aetate provectior, moribus gravior, religione devotior, piisque actibus proclivior. Ut quid moras innectimus? Suscipiens itaque abbas praedictus cum humilitatis subjectione confratrum imperia, exerit lacertos, seseque praeparat solemnius adversus votiva officia. Mutantur summa cum reverentia ossa felicia, locanturque decentiori in cuna. O felix virgo, quae quoniam in coelo fulgida degis in gloria, sic veneraris in terrena aula. O vere felix virguncula! cui sponsus ille coelestis arridens locutus est in Salomonis epithalamio: Veni, soror, mea in hortum [Col. 0076A] meum, ut comedas fructum pomorum meorum, sponsa mea, columba mea, immaculata mea, veni de Libano, veni, coronaberis (Cant. IV, 16). O felix, inquam, virgo! quae sponso vocanti reciproca voce cum virginum choris applaudens, respondere meruisti: Curremus post te in odore unguentorum tuorum (Cant. I, 4), id est in fragantia tuarum virtutum.

6. Igitur duo militares viri qui aderant, solemnia peragunt munuscula. Nam hi summopere efflagitaverant, ut eis concederetur mutationi adesse, sanctaque ossa propriis conspicere oculis. Alter igitur eorum nomine Godefridus senior, pallium decentissimum sanctae virgini contulit in munus; alter vero nomine Rotbertus, cognomento Anguillula, seipsum ob devotionem per cervinam corrigiam [(8*) 1Kb] servum obtulit, atque in exhibitione servitutis hortum jure praedii tradidit in villa quae Marceia fertur. Fratres autem non terrena, sed divina persolvunt officia, et venerationi, ut decebat, satis idonea. Clauso igitur [Col. 0076B] tandem cum diligentia solertiaque honorabili ergasterio, cum cereis et thuribulis et crucibus de crypta erumpunt, laetis apprime mentibus byssinis poderibus, id est albis, palliatis monachis; more patrum feretrum bajulantibus.

7. Verum quia basilicae capacitas non ad hoc erat sufficiens, ut confluentis vulgi multitudinem recipere posset, in tantum quippe copiosa utriusque sexus exstabat ecclesia referta confluentia, utpote praestolante pro quo venerat sanctitatis dona, quod nec gestantes devotionis pignora valebant egredi per quae fuerant ingressi ostiola. Qua de re, consilio inter se habito, per ostium ejusdem cryptae in latere dispositum, quod est pervium euntibus ad capellam sancti Nicolai episcopi mirae sanctitatis confessoris, per claustrellum efferunt venerationis loculum; sicque per quamdam posterulam ejusdem claustrelli in maceria factam ejectum per pomerium atque cimiterium fratrum, ad alium identidem aditum, ignorante populo, perducunt. Sed rursus atrio, quod est pro [Col. 0076C] foribus ecclesiae, gente rusticana redundante, vix cum ingenti luctamine per portam secus capellam sancti archangeli Michaelis sitam extrahunt. Tandemque impenso multo et grandi labore, jamque defessi in campum cultum prope xenodochium monachorum jacentem deferunt: quo in loco quadam providentia mensa lignea extensa, sanctum thesaurum in eum deponere atque locare festinant, cum reverentia tamen ut dignum erat, quatenus ab omni exspectantium, sed et desiderantium multitudine adiri et venerari absque gravedine potuisset. Siquidem tanta pullularat frequens populatio, quod nec totius villae capacitas ad capiendum sufficiens erat, sed circumquaque populi per agros vagabantur incerti, quo pacto vel ingenio quave ex parte templum adire quirent. Cum ergo dies jam inclinata esset ad vesperum, sole a meridiano fervore tepente, rursus Patres cum fratribus resumptis cero ferariis et crucibus, induti vestimentis albis sicut prius, gloriosum [Col. 0076D] revisere satagunt loculum. Nam in principio reversi fuerant necessitate cogente, perpaucis inibi relictis, qui feretrum observarent, et eulogias atque oblationes susciperent, utpote populo plurimum gravedinis simulque molestiae inferente. Sumpto igitur cum diligentia pretioso gestatorio, etiam tum vulgo in vota grassante, cum honore digno et hymnidica pompa, non modica turba eos comitante, sanctas reliquias referentes in sanctam Dei Ecclesiam inthronizant, ac in sacro peribolo retro altare sanctae virginis Hunegundis intra pyramidem, quod nos oraculum dicimus, digno cum obsequio componunt, ad honorem Domini nostri Jesu Christi, qui cum coaeterno Patre et sancto Flamine vivit et regnat Deus per omnia saecula saeculorum.




ANNO DOMINI DCCCCLXXXIII.
ETHELWOLDUS WINTONIENSIS EPISCOPUS.




[Col. 0077]
NOTITIA HISTORICA IN ETHELWOLDUM.
(Apud Oudin., Script. eccles. tom. II, p. 469.)

[Col. 0077A] S. Ethelwoldus Wintoniensis episcopus, natione Anglus, patria Ventanus seu Wintoniensis, quem Chronicon Joannis Bromton abbatis Jornalensis, vocat Patrem monachorum, et sidus Anglorum, col. 877. Vir iste Wintoniae natus est, qui sub S. Dunstano Glastoniae educatus et cuculatus est, tempore autem regis Eldredi circa annum 950 factus est abbas Abbendoniensis, tum tempore regis Edgari, anno 961, Wintoniensis episcopus electus. Nam, ut inquit Historia Ramesiae cap. 13: Eadem tempestate qua S. Dunstanus ad sedem Cantuariensem provectus est, hoc est anno 961, eadem quoque tempestate vir mirae sanctitatis abbas Abbendoniae Ethelwoldus, S. Dunstani alumnus, Brithelmo Wintoniae episcopo humanis rebus exempto, ejusdem sedis dignitatem volente Domino adeptus est. Juxta Symeonem vero Dunelmensem in Chronico, factus est anno 963 episcopus, qui, clericis ab hac sede amotis ob nuptias ad quas passim convolabant, monachos illic jussu regis Edgari substituit. Ita autem Vitam ejus [Col. 0077B] perstringit abbas Jornalensis loco citato: Factus est episcopus Wintoniensis, ubi monasterium monialium constituit, et corpus S. Swithini transtulit. Vir igitur iste ex monacho Wintoniensis praesul factus, propter profusa convivia quae tunc in Anglia a Danorum adventu exhibebantur, pane et aqua utebatur. Vir iste per omnia beatae Mariae et sancto Cuthberto devotus exstitit; cujus sedem post obitum ejus, nunquam potuit aliquis impune dormitando premere, quin tetris imaginibus resiliret, increpantibus cur sedem episcopi indignus usurparet. Igitur dum semel simultas anxia inter ipsum episcopum et Godwinum comitem esset exorta, nec die ad hoc statuto pacificari possent, episcopus recedendo iratus dixit: Per dominam meam Mariam male tibi erit. Nec ab illa hora quievit Godwinus a viscerum tortura, donec benedictionem ab episcopo reciperet. Tandem vir iste ad Dunelum profectus est, ubi, quod magnae videbatur audaciae, revulso sepulcri operculo, cum S. Cuthberto [Col. 0077C] quasi cum amico loquebatur, ubi munus amoris deposuit et obiit, anno Domini 984, episcopatus 24, regis Ethelredi 3, et visionem Domini quam semper optaverat, adeptus est. Huic Ethelwoldo successit S. Elphegus tunc Bathoniensis abbas. In ms. codice 5164 bibliothecae Bodleianae, inter mss. codices Francisci Junii cod. 52, num. 2, exstat: Ethelwoldus episcopus Wintoniensis, De diurna consuetudine monachorum ord. divi Benedicti, Saxonice ex codice bibliothecae Cottonianae sub effigie Tiberii A, 3. Item inter mss. codices Universitatis Cantabrigiensis num. 2427 exstat in bibliotheca publica Cantabrigiae in mss. codicibus quos Matthaeus Parkerus Cantuariensis archiepiscopus huic bibliothecae dono legavit, codice 247, num. 8: Ethelwoldus De abbatibus Lindisfarnensibus. 9. De regibus et regnis et episcopatibus [Col. 0078A] totius Angliae. 10. De tempore regum Britannicorum. Ob haec opuscula Gerardus Joannes Vossius hunc Ethelwoldum accensuit Historicis Latinis lib. II, cap. 41, pag. mihi 354. Verum non spectant illa ad Ethelwoldum Wintoniensem illum episcopum, qui nunquam de Lindisfarnensibus abbatibus scribere potuit, sed recte de abbatibus Glastoniensibus vel Abbendoniensibus, ubi abbas fuerat. Recte igitur inter mss. codices ecclesiarum Angliae cathedralium et aliarum celebrium ejusdem regni bibliothecarum codice 6115, in codicibus mss. Thomae Galei codice 281: Ethelwoldi Lindisfarnensis De Vitis abbatum Lindisfarnensium inscribitur; et ibidem 6183, codice 349 ejusdem Galei, Ethelwoldi Opera, liber sic dictus. At opus istud absque dubio spectat ad alium Aethelwulsum ducentis annis et amplius isto antiquiorem, qui dictus est Bernicius atque anno 750 clarus, opus suum De Lindisfarnensibus abbatibus et viris illustribus domino suo Egberto Eboracensi archiepiscopo inscripsit, in praefatione sua quae exstat [Col. 0078B] in veteri codice bibliothecae Bodleianae, in mss. Bodleii littera B, 4, codice 10: Amicorum praestantissimo atque dilectissimo sacerdoti magno Egberto, presbyter meritis Aedilwulf, intimae charitatis salutem. Hunc errorem admisit Gerardus Joannes Vossius libro II De historicis Latinis, cap. 41, qui tamen ibidem cap. 29 illud opus idem tribuit et recte Ethelwolpho Bernicio, quem anno 750 claruisse scribit. Nihil igitur historicum quod sciam Ethelwoldus Wintoniensis episcopus scripsit. Sed De consuetudine monachorum Saxonice Aethelvoldus exstat ms. in bibliotheca Cottoniana sub effigie Tiberii littera A, codice 3, pag. 171, codex antiquus et optimae notae per manus diversorum scriptus ante occupatam Angliam, in quo icones S. Benedicti, Eadgari regis et S. Scholasticae. Item inter codices mss. collegii Corporis Christi Cantabrigiae notato S, 6, sub finem codicis, post paginam 263, Regula S. Benedicti Latine et Sclavonice auctore Aethelwolfo. Cujus ob translationem [Col. 0078C] Saxonicam, ut Historia Eliensis refert, Eadgaris rex et Alfreth sive Aelfred sancto Etelwoldo munerium de Suthburn cum chyrographo in perpetuum contulerunt. De opera ejus adversus presbyterorum conjugia, vide Vincentium Bellovacensem in Speculo Historiali lib. XXIV, cap. 83, Antoninum Florentiae archiepiscopum in Summa Historiali, parte II, tit. 16, cap. 6,  4. Agunt de Ethelwoldo Joannes Lelandus in Collectaneis, volumine IV, num. 90, pag. 127, quod exstat inter mss. codices bibliothecae Bodleianae in Anglia, cod. 5105; Gerardus Joannes Vossius De historicis Latinis lib. II, cap. 41, pag. mihi 354; Humphredus Wanleius in Catalogo mss. codicum Anglo-Saxonicorum, in bibliothecis Angliae occurrentium, Oxonii in fol. an. 1706 edito, pagg. 122 et 199.




[Col. 0079]
VITA SANCTI ETHELWOLDI EPISCOPI WINTONIENSIS, Auctore, ut videtur, WOLSTANO monacho, ejus discipulo.
(Apud Mabill., Acta SS. Bened. Saec. V, p. 606.)





OBSERVATIONES PRAEVIAE.

[Col. 0079A] 1. Quod priscam ecclesiasticae ac monasticae rei disciplinam restituere saeculo X conata est Anglicana Ecclesia, id maxime debet pietati ac studio trium illustrium episcoporum, scilicet Ethelwoldi, Oswaldi et Dunstani, qui cooperante in primis Eadgaro rege, abusus in Ecclesiam invectos sustulerunt, et monachos vitae strictioris in pristinas sedes postliminio revocarunt. Ita his tribus vitis agentibus, quasi triformi lumine Ecclesiam serenante, densae vitiorum tenebrae evanuere, ait Willelmus Malmesburiensis in lib. II De regibus, cap. 8. Ethelwoldum qui et Athelwoldus, plures auctores celebrarunt, quorum primus videtur Alfricus Abandoniensis, qui anno ab Edelwoldi obitu vicesimo res ab eo gestas litteris breviter mandavit. Ejus lucubrationem invenimus in ms. codice Fiscamnensi. Proxime post eum idem praestitit scriptor alter anonymus, quem hic damus; cujus aetas ex prologo et ex cap. 39 intelligitur: testatur quippe se ea referre quae praesens viderit, et quae fideli seniorum relatione didicerit. Haec scriptio [Col. 0079B] absque auctoris nomine habetur in codice Uticensi seu sancti Ebrulfi, ea aetate scripto; sed ejus auctor non alius mihi videtur quam Wolstanus monachus Wintoniensis, de quo haec Willelmus Malmesburiensis in lib. II De regibus Anglorum, cap. 8, ubi de Ethelwoldo: Hujus Vitam Wlstanus quidam cantor Wintoniensis, discipulus ejus scilicet et alumnus, composuit stylo mediocri, ut vero hanc esse putem Wolstani lucubrationem, haec fere me movent, nempe quod aetas apprime conveniat, geniusque auctoris poetae, qui nonnullos versus huic Vitae inseruit; deinde relata quaedam a Willelmo in lib. II De pontificibus Anglorum, ubi de Ethelwoldo, quae non ab Alfrico (qui ea praetermisit, nec scio an Willelmo notus fuit tanquam Vitae S. Ethelwoldi primus auctor) sed ab auctore nostro accepit, haud dubie Wolstano, quem unum laudat Vitae sancti Ethelwoldi scriptorem. Porro Alfrico Wolstanum idcirco praetulimus, quod hic eadem omnino, et quidem [Col. 0079C] iisdem saepe verbis referat, quaedam vero adjiciat, quae apud Alfricum desiderantur, referunturque, ut dixi, a Willelmo, ut suo loco notabimus. Alfrici prologum huc referre juvat: Alfricus abbas, Wintoniensis alumnus, honorabili episcopo Kenulfo et fratribus Wintoniensibus salutem in Christo. Dignum ducens denique aliqua de gestis Patris nostri et magnifici doctoris Atelwoldi memoriae modo commendare, transactis videlicet viginti annis post ejus migrationem, brevi quidem narratione mea, sed et rustica, quae apud vos, vel alias a fidelibus didici, huic stylo insero, ne forte penitus propter inopiam scriptorum oblivioni tradantur. Valete. Alfricum seu Elfricum laudat Pitseus ad annum 1016, ubi ait eum ad episcopatum primo Wiltunensem, dein ad metropolim Cantuariensem promotum fuisse. Alios auctores, qui de Ethelwoldo [Col. 0080A] egerunt, Rogerium Hovedenum, Henricum Huntindoniensem, Matthaeum Westmonasteriensem, Joannem Bromtonum, Harpsfeldium, Thomam Maiheuvium indicasse sufficiat: quibus adde auctores qui facta sanctorum Oswaldi et Dunstani scripserunt. Fallitur in his Bromtonus, qui Ethelwolfi gesta confundit cum factis Alfwolfi episcopi Schireburnensis.

2. Quid in rem monasticam praestiterit Etelwoldus, probant monasteria Abandoniense, praesertim duo Wintoniensia, vetus ac novum: in quorum altero monachi ejectis clericis suffecti, in altero instituti sunt, ut pluribus dicitur non solum in sequenti Vita, sed etiam in actis Oswaldi et Dunstani, apud Willelmum Malmesburiensem, in Monastico Anglicano, et alibi. Audiendus hac de re Willelmus Malmesburiensis in lib. II De regibus Anglorum, cap. 8: Quantum efficax fuerit sanctitas et probitas discipulorum suorum, nempe Dunstani, indicio est Athelwoldus ex monacho Glastoniensi abbas Abendoniensis, idemque post haec episcopus Wintoniensis, [Col. 0080B] qui tot et tanta monasteria fecit, quod vix modo credibile videatur, ut talia fecerit episcopus urbis unius, qualia vix posset rex Angliae totius. Fallor, et praecipiti sententia pecco, si non palam sit quod dico. Quantula sunt coenobia Eliense, Burchense, Torniense, quae ille a fundamentis suscitavit, et sua industria perfecit? quae cum semper exactorum vellicet nequitia, sunt nihilominus habitatoribus suis sufficientia. Tum laudato Wolstano ejus Vitae scriptore, ac deinde Oswaldo, qui Wigorniae monachos, pro clericis posuit, haec subdit Willelmus: Expulerat antea regali jussione Ethelwoldus episcopus clericos de Wintonia, qui cum data a rege sibi optione ut aut regulariter viverent, aut loco cederent, magis vitam mollem elegissent. Willelmo suffragatur Ordericus Vitalis in Historiae suae lib. IV, pag. 517, ubi haec verba: Tunc coenobium Medeshamstede, quod pridem tempore Wolferi regis Merciorum Sexvulfus pontifex construxit, Adelvoldus [Col. 0080C] praesul sub Edgaro rege, in vico qui Burg dicitur, restauravit, et basilicam in honore sancti Petri apostolorum principis editam magnis opibus ditavit. Deinde Torneiense, Eligense et alia multa monasteria pluribus in locis fabricata sunt: et conventus in illis monachorum, aut clericorum, aut sanctimonialium solerter locata sunt. Copia reddituum singulis monasteriis largiter impartiebatur, unde sufficiens victus et vestitus theoricis administraretur, ne pro penuria rerum necessariarum in divino cultu aliquatenus vacillantes frangerentur. Sic in Anglia monasticus ordo renovatus est, etc. Quid in Wintoniensibus monasteriis veteri ac novo actum sit per Ethelwoldum, carmine persecutus est Wolstanus, jam superius laudatus, in epistola ad Elfegum Wintoniensem episcopum, praefixa duobus libris metricis ab eodem Wolstano scriptis De Vita et miraculis [Col. 0081A] sancti Swithuni antistitis itidem Wintoniensis. Hanc epistolam post hanc Vitam referemus. Hoc Wolstani carmen non laudat in superiori loco Willelmus, qui praeter librum de Vita Ethelwoldi aliud opus De harmonia ei tribuit his verbis: Fecit et aliud opus De tonorum harmonia valde utile, eruditi Anglici indicium, homo vitae bonae et eloquentiae castigatae. Eam eloquentiam negligere visus est in Vita S. Ethelwoldi, quae mediocri stylo revera scripta est. De novo monasterio lege quae diximus supra in Elogio S. Grimbaldi.

3. Pulchra sunt quae de Thorneiensi monasterio per Ethelwoldum exculto scribit Willelmus in fine libri IV De pontificibus Anglorum, ibi: Solitudo ingens ad quietem data monachis, ut eo tenacius haereant superis quo castigatius mortales conspicantur. Femina ibi si visitur, monstro habetur; maribus advenientibus quasi angelis plauditur: caeterum ibi nullus nisi momentanee conversatur. Ethelwoldus jam a principio episcopatus eremiticam ibi exercere [Col. 0081B] vitam coepit, libabatque ut poterat futurae quietis primitias diebus quadraginta in remotissima, quam ipse construxerat, ecclesia solus Deo vacans. Idcircoque non tantum terrarum illic, quantum alibi congessit, sed quantum sibi et duodecim monachis satis esset. Corpora sanctorum, qui olim in illa eremo diversati fuissent, necnon et aliorum per Angliam tot advexit, ut omnes pene anguli ecclesiae pleni sint. Caeteris propter nominum stridorem omissis, Willelmus unum memorat Benedictum abbatem Wiremuthensem, venerabilis Bedae nutritium, cujus Benedicti corpus magno coemptum pretio Adelwoldus Thorneiam advexit, et obscurioribus [Col. 0082A] sanctis lucifluum jubar invexit. Torneia insula, Thornig hic in cap. 24 appellatur, sita prope urbem Eliensem, in comitatu Cantabrigiensi. De eo lege Monasticum Anglicanum a pag. 242, ubi ecclesiae pars aquilonaris S. Benedicto sacrata fuisse dicitur pag. 243.

4. Ethelwoldi memoriam in rebus sacris jam inde ab ejus obitu celebravit Anglicana Ecclesia, ut prae aliis testatum facit missa hic edita, qualis in ms. codice Uticensi pervetusto habetur. Ejus mortis diem Alfricus assignat tertio Kalendas Augusti (si non fallit apographum nostrum), Wolstanus aliique post eum Kalendis ipsis. Sic enim legitur non solum in cap. 41, sed etiam in ipso Vitae ejus titulo, qualem mox referemus.

5. Pitseus in libro De illustribus Angliae scriptoribus Ethelwoldum nostrum commendat, eique tribuit opuscula nonnulla, nempe: De sua in presbyteros potestate ad Joannem papam XIV, lib. I. Contra presbyteros fornicarios et eorum concubinas lib. I. De [Col. 0082B] abbatibus Lindisfarnensibus lib. I. De regibus, regnis et episcopatibus totius Angliae lib. I. De tempore regum Britannorum lib. I. De suis visitationibus lib. I. De planetis et mundi climatibus lib. I, et alia non pauca. Sed an et quae vere ipsius sint, non facile est definire, cum ea opera non sint in promptu. Non tamen dubitem librum De abbatibus Lindisfarnensibus haud alium esse quam carmen Ethelwolfi monachi Lindisfarnensis de isto argumento, a nobis editum in tomo superiori. Addit Pitseus librum De visitationibus opus esse Ethelwoldi monachi Wintoniensis. Caetera, forsan praeter duos primos, aliena etiam videntur.



VITA SANCTI ETHELWOLDI.
[Col. 0081]


INCIPIT PRAEFATIO De vita gloriosi Patris Athelwoldi episcopi, cujus sacra memoria celebratur in Kalendis Augusti, qua die regna migravit coelestia.

[Col. 0081C] Postquam mundi Salvator Christus humano generi per aulam virginalis uteri incarnatus apparuit, et expleta suae pietatis ac nostrae salutis ineffabili dispensatione, ad paternae majestatis sedem cum triumpho gloriae est regressus, multa per universum orbem diffudit apostolicorum luminaria doctorum, qui evangelicae fidei illustratione perfusi, caecas ignorantiae tenebras ab humanis cordibus effugarent, et ut credentium mentes igne superni amoris inflammarent, et elongata diuturnae mendicitatis esurie, populorum turbas aeternae vitae epulis satiarent. Ex quorum collegio beatus Pater et electus Dei pontifex [Col. 0082C] Adelwoldus, velut lucifer inter astra coruscans, suis temporibus apparuit, multorumque coenobiorum fundator et ecclesiasticorum dogmatum institutor, inter omnes Anglorum pontifices solus singulariter effulsit. De cujus ortu, gestis et obitu scire cupientibus, aliqua narrare dignum duximus, et ne tanti Patris memoria penitus oblivioni traderetur, ea quae praesentes ipsi vidimus, et quae fideli seniorum relatione didicimus, in his schedulis summatim perstrinximus, illius sanctis confisi suffragiis, hoc et nobis qui scripsimus, et eis qui lecturi vel audituri sunt profuturum.



INCIPIUNT CAPITULA SEQUENTIS LIBELLI.
[Col. 0081]

    [Col. 0081D] I. De ortu et temporibus beati Adelwoldi episcopi.
    II. De visione somniorum matris ejus.
    III. De interpretatione somniorum eorumdem.
    IV. Quomodo mater sensit animam pueri nascituri venisse, et in eum intrasse.
    V. Quomodo puer natus et in Christo renatus, quadam [Col. 0082D] die subito in ecclesia cum nutrice sua est inventus.
    VI. Quam studiose et diligenter in ipsa pueritia sacris litterarum studiis animum dederit
    VII. Quomodo adolescens Adelstano regi notus effectus, ad clericatum et sacerdotium pervenerit.
    [Col. 0083A] VIII. De prophetia quam praedixit sanctus Aelfegus Wintoniensis episcopus de tribus sacerdotibus.
    IX. Quomodo Adelwoldus Glestoniam pervenit, et monachus factus, qualiter ibi vixerit.
    X. De obitu regis Aedelstani, et de successione fratrum ejus in regnum gentis Anglorum.
    XI. Quomodo rege Eadredo favente, sanctus vir Abbandunensis monasterii curam suscepit, ejusque loci abbas ordinatus fuerit.
    XII. Quod rex Eadredus ad monasterium venerit, et hospitibus tota die convivantibus liquor exhauriri nequiverit.
    XIII. Quod regnante Eadgaro templum praedicti coenobii constructum et dedicatum fuerat.
    XIV. De ordinatione Dunstani, et quod abbas Adelwoldus Osgarum monachum trans mare direxerit; et de quodam fratre Aelstani simplici et magnae obedientiae viro.
    XV. Quomodo hostis antiquus sanctum virum per [Col. 0083B] casum cujusdam postis exstinguere conatus sit.
    XVI. Quod rex Eadgarus ad episcopatum Wintoniensis Ecclesiae sanctum virum elegerit.
    XVII. De communione quam clerici cantaverunt, quanto monachi de Abbandunia venientes ad ingressum ecclesiae steterunt.
    XVIII. De expulsione clericorum de veteri monasterio.
    XIX. Quomodo vir sanctus venenum biberit, et fidei calore succensus, potum mortis exstinxerit.
    XX. De expulsione clericorum de novo monasterio.
    XXI. Quod in Abbandonia Osgarum constituerit abbatem.
    XXII. Quod in coenobia nonnarum sanctimoniales ordinaverit.
    XXIII. Quomodo in provincia orientalium Anglorum Eligense coenobium regulariter monachis instituerit.
    XXIV. Quod in provincia quoque Girviorum duo monasteria, Burgh atque Thornig appellata, simili modo monachis delegaverit.
    [Col. 0083C] XXV. De familiaritate sancti viri cum rege Eadgaro.
    XXVI. De revelatione sancti antistitis Swithuni, quem sanctus Pater Adelwoldus sub die Idus Julii cum omni gloria transtulit, et inde in ecclesia collocavit.
    XXVII. Quod et alia multa per Dunstanum, et Adelwoldum [Col. 0084A] constructa et constituta sint monachorum monialiumque coenobia in gente Anglorum.
    XXVIII. Quomodo sanctus Adelwoldus lenitatis blandimento severitatem disciplinae temperaverit.
    XXIX. Quomodo famis tempore multitudinem pauperum ab ipsis faucibus mortis eripuerit.
    XXX. Quod inter haec vir sanctus infirmitates saepe viscerum et tumorem crurium perpessus fuerit.
    XXXI. Quod juvenes docere semper dulce habuerit.
    XXXII. De chrismatis ampulla poene vacua, et in itinere oleo plena inventa.
    XXXIII. De monacho qui furtum perpetravit, et solo sermone viri Dei quid perpessus fuerit.
    XXXIV. De monacho qui de summo templi culmine cecidit, et nil mali passus, incolumis surrexit.
    XXXV. De monacho qui se viro Dei in legendo assimilare praesumpsit, quid perpessus fuerit.
    XXXVI. De candela quae episcopo obdormiente super folium libri ardens jacuit, et tamen paginam [Col. 0084B] minime laesit.
    XXXVII. Quod non omnia virtutum sancti viri opera valeant explicari.
    XXXVIII. De arbore quadam magna cucullis innumeris onusta, et de ejus interpretatione, quae in somnis sancto Dunstano olim fuerat ostensa.
    XXXIX. De visione viri Dei in qua apparuit ei navis quaedam maxima, piscibus et anguillis ab imo usque ad summum plena, qui excitati homines sunt effecti, et rationi pristinae restituti.
    XL. De veteris ecclesiae nova dedicatione, quae facta est in die XIII Kal. Novembris.
    XLI. De obitu sancti Patris in Kal. Augusti, et de sepultura ejus die tertio Nonarum ejusdem mensis.
    XLII. Quomodo sanctus vir antequam levaretur e tumulo, manifestavit se viro urbano cuidam, nomine Ethelmo, plurima caecitate multato.
    XLIII. De sancti viri translatione, quae facta est sub die IV Iduum Septembrium, et de miraculis ad ejus sepulcrum patratis.
    [Col. 0084C] XLIV. De infirma puella, quae ibi sanitatem recepit.
    XLV. De caeco puero, qui et ipse ibidem illuminatus est.
    XLVI. De ligato quodam fure et in cippo extenso, qui solo sermone viri Dei absolutus est.





INCIPIT VITA SANCTI ADELWOLDI WINTONIENSIS EPISCOPI ET CONFESSORIS.
[Col. 0083]

[Col. 0083D] CAP. I.---Erant igitur parentes sancti pontificis Adelwoldi ex ingenua Christianorum propagine oriundi, Wentanae civitatis urbani, temporibus senioris Eaduardi regis Anglorum florentes, in mandatis et justificationibus Domini sine querela fideliter incedentes. Qui dum quotidianis bonorum operum pollerent incrementis, eximio Dei munere decorati sunt, quo talem mererentur gignere sobolem, cujus eruditione et exemplis non solum populi praesentis aevi, sed etiam futuri pervenirent ad notitiam veri luminis: ut exuti caligine tenebrosi erroris, gloria fruerentur aeternae claritatis.

CAP. II.---Itaque felix ejus genitrix cum eum in utero conceptum gereret, vidit hujuscemodi intempesta nocte somnium, quod erat certum futuri effectus praesagium. Visum namque sibi est se pro foribus suae domus sedere, et obtutibus suis adesse quoddam [Col. 0084D] sublime vexillum, cujus summitas coelum tangere videbatur: quod se inclinando honeste ad terram, fimbriarum suarum velamine circumdedit impraegnatam, rursumque procera altitudine erectum, et inflexibili stabilitate robustum, ipsum unde inclinabatur repetiit coelum. Exspergefacta autem mulier rursus sopore deprimitur, et ecce repente vidit ex ore suo prosilire et avolare quasi auream mirae magnitudinis aquilam, quae volando cunta Wentanae civitatis aedificia, auratis pennarum remigiis obumbravit, et in alta coelorum se elevando disparuit. Cumque mulier evigilans secum miraretur attonita, et somniorum visionem mente volveret tacita, nec per semetipsam conjicere posset eorum intepretationem, perrexit ad quamdam Christi famulam, nomine Edeldridam, moribus et aetate maturam, quae in praefata urbe nutrix erat Deo devotarum [Col. 0085A] virginum, cui narravit ex ordine quod sibi ostensum fuerat in nocturna visione. At illa, sicut erat sagaci animo prudentissima, et interdum etiam futurorum, Domino revelante, praescia, de nascituro infante multa praedixit, quae vera esse rerum exitus indicavit.

CAP. III.---Nos quoque eorumdem somniorum conjectores esse possumus, in sublimi vexillo intelligentes sanctum virum, qui tunc in utero portabatur, quandoque futurum militiae Dei signiferum, sicut et erat, quem multimoda reluctatione contra antiquum hostem pro defensione sanctae matris Ecclesiae congredientem vidimus, ipsoque bellante, imo per ipsum Deo vincente, pravorum machinamenta ad nihilum redacta conspeximus. Et quia aquila ab [Col. 0085B] acumine oculorum vocatur, et testante sacro eloquio thesaurus desiderabilis requiescit in ore sapientis; recte per auream aquilam, quae totam urbem alarum velamento obumbrare visa est, idem praeclarus vir totius sapientiae [thesauro] decoratus exprimitur; qui perspicaci et irreverberata cordis acie divina meditando, semper ad coelestia per contemplationem volavit, et super Ecclesiam, magni Regis civitatem, quam contrariae potestates impugnare nitebantur, umbraculum paternae protectionis longe lateque expandit, et consummato boni certaminis cursu, ad visionem Dei in sanctorum comitatu pervenit, sicut in Evangelio voce Dominica dicitur: Ubicunque fuerit corpus, illuc congregabuntur aquilae. Quia ubi ipse Redemptor noster est corpore, illuc [Col. 0085C] procul dubio nunc colliguntur electorum animae, et in futurae resurrectionis gloria illuc quoque eorum colligentur et corpora. Haec de somniorum interpretatione breviter diximus: nunc ad narrationis ordinem redeamus.

CAP. IV.---Quadam namque die cum mater ejus stipata civibus staret in ecclesia, sacrae missae celebrationi interesse desiderans, sensit animam pueri quem gerebat in utero, venisse, et in eum Dei nutu cuncta moderantis intrasse, sicut postea ipse sanctus qui nasciturus erat, jam episcopus nobis gaudendo referebat. Ex quo ostenditur eum a Deo electum exstitisse etiam antequam nasceretur, et animam procreati hominis non, ut quidam aestimant, a patre vel a matre existendi initium sumere, sed, [Col. 0085D] ut vere et absque omni dubietate creditur, a solo Creatore vitalem spiritum vivificari, et singillatim unicuique dari. Nascitur ergo futurus Dei pontifex, et fonte baptismatis in Christo renatus, Adelwold a parentibus est appellatus, sanctique chrismatis unctione confirmatus, gratiae Dei in omnibus commendatus.

CAP. V.---Accidit enim quadam solemni die, cum more solito nutrix illius ad ecclesiam pergere et orationi incumbere decrevisset, tam validam inundantis pluviae tempestatem erumpere, ut extra loci limen, ubi in gremio tenens eumdem infantem sederat, pedem movere non posset. Quae dum moerens amarissime fleret, eo quod votum [Col. 0086A] piae devotionis solvere nequiret, caput humliter omnipotentem Dominum rogatura declinavit, et confestim divina miseratione consolari promeruit. Nam nullam molestiam procellosae tempestatis sentiens, subito cum infantulo inventa est sedens in ecclesia quam adire disponebat, ubi solemnia missarum presbyter celebrabat: et quod nulla ratione credere potuisset ut fieret, factum vehementer expavit; et omnes hujus rei cognoscentes miraculum magnae admirationis stupor invasit. Sicut enim propheta quondam ex Judaea repente sublatus, et in Chaldaea cum prandio depositus, sic beatus puer Adelwoldus sub momento cum nutrice in templo est praesentatus, ut sicut ille refecit congruo tempore Danielem prophetam in lacu leonum, sic iste millia [Col. 0086B] populorum pasceret in Ecclesia sanctorum.

CAP. VI.---Igitur quotidiano profectu crevit puer bonae indolis, et in ipsa mox pueritia sacris litterarum studiis traditus: ut qui aliis viam salutis erat ostensurus, ipse cum Maria secus pedes Domini humiliter sederet, et verbum ex ore illius salubriter audiret. Erat enim agilis natura atque acutus ingenio, ita ut quidquid majorum traditione didicerat, non segniter oblivioni traderet, sed tenaci potius memoriae commendaret. Studebat etiam teneros pueritiae annos morum honestate et virtutum maturitate vincere, divinis semper obsequiis omnia membra sua mancipare, et ad Dei implendam voluntatem totam mentis suae intentionem dirigere: sicque praeceptis Christi muneribus recte vivendo gratias exhibere, [Col. 0086C] ut ad majora percipienda dignus mereretur exsistere.

CAP. VII.---Cumque florentis adolescentiae contingeret aetatem, praeconium sanctae conversationis ejus Aedelstano regi, filio praedicti regis Eadwardi, fama vulgante nuntiatum est, juvenemque festinanter accessiri praecepit, qui cum adductus staret in praesentia regis, invenit gratiam in conspectu ejus, et in oculis optimatum ejus; ibique individuo comitatu multum temporis agens in palatio, plura a sapientibus regis utilia ac proficua sibi didicit. Et demum jubente rege ab Aelfego Wintoniensi episcopo secundum morem ecclesiasticum prius ad clericatus officium tonsoratus, ac deinde paucis labentibus annorum curriculis in gradum sacerdotalem consecratus [Col. 0086D] est.

CAP. VIII.---Ipse enim beatae recordationis Pater Elfegus, inter caetera sibi collata spiritualium charismatum dona, prophetiae spiritu pollebat et contigit eum ordinasse in ipso tempore simul Dunstanum et Adelwoldum, et quemdam, Edelstanum vocabulo, qui postmodum monachilem habitum deserens apostata finetenus perduravit. Completa autem missarum celebratione sanctus antistes Elfegus sibi adhaerentes ita alloquitur: Hodie coram Deo tribus viris manus imposui, eosque in sacerdotii ordinem consecravi: quorum duo ad episcopalem pertingent apicem, unus quidem primum in civitate Wigornensi, deinde in Cantia, quae est metropolis [Col. 0087A] Ecclesiae gentis Anglorum; alter vero mihi quandoque successurus est in pontificii dignitatem, tertius autem per lubrica voluptatum blandimenta miserabili fine tabescet. Tunc Edelstanus interrogavit sanctum antistitem propinquum suum dicens: Num mihi continget esse unum ex duobus qui episcopali cathedra sublimandi sunt? Cui respondit antistes: non erit tibi pars neque sors in eo quem praefatus sum ordine; sed neque in ea sanctitate, quam in hominum conspectu videbaris inchoasse, permansurus es. Cujus prophetiae verba quam veraciter essent prolata rei probavit eventus. Nam duo (sicut dicit Scriptura: Justus justificetur adhuc, et sanctus santificetur adhuc) ad pontificatus honorem pervenerunt, tertius vero juxta terribilem [Col. 0087B] prioris sententiae comminationem quae dicit: Qui in sordibus est sordescat adhuc, in fetore luxuriae vitam finivit.

CAP. IX.---Adelwoldus autem Christi famulus, nomine, mente et opere benevolus, arctam viam quae ducit ad vitam recto itinere gradiens, quotidiana Deo cooperante studuit melioratione succrescere, dans operam diligenter doctrinis et exemplis Elfegi susceptoris et ordinatoris sui. Nam apud eum praecipiente rege, quo melius imbueretur, aliquandiu commoratus est, ac postmodum Glestoniam perveniens, magnifici viri Dunstani abbatis ejusdem monasterii discipulatui se tradidit. Cujus magisterio multum proficiens, tandem monastici ordinis habitum [Col. 0087C] ab ipso suscepit, humilique devotione ejus regimini deditus est. Didicit namque inibi liberalem grammaticae artis peritiam, atque mellifluam metricae rationis dulcedinem; et more apis prudentissimae, quae solet boni odoris arbores circumvolando requirere, et jocundi saporis oleribus incumbere, divinorum carpebat voluminum flores. Catholicos quoque et nominatos studiose legebat auctores, insuper vigiliis et orationibus perseveranter insistens, et abstinentia semetipsum edomans, et fratres semper ad ardua exhortans. Qui cum pro merito sanctitatis ab omnibus amaretur, et monasterii decanus ab abbate suo constitueretur; nullum elationis incurrit periculum, sed tantae subjectis praebuit humilitatis exemplum, ut quotidiano manuum opere hortum [Col. 0087D] excolendo laboraret, et fratribus ad prandium poma ac diversi generis legumina praepararet: ut post spiritualem animarum refectionem, corporum quoque necessaria ministraret, prae oculis semper retinens illud Dominicum: Quicunque voluerit inter vos major fieri, sit vester minister; et qui voluerit inter vos primus esse, erit vester servus; et illud: Quanto magnus es, humilia te in omnibus, et coram Deo invenies gratiam. Haec et alia memoriae commendans [Col. 0088A] Scripturae testimonia, per disciplinam subditos et per humilitatem custodiebat semetipsum.

CAP. X.---Contigit interea victoriosissimum regem Aedelstanum, quarto anno postquam hostilem paganorum exercitum maxima strage peremit, obisse, et fratrem ejus Eadmundum pro eo regni gubernacula suscepisse. Cui post annos sex et dimidium crudeliter interempto successit in regnum frater ejus Eadredus, qui erat veteris coenobii in Wintonia specialis amator atque defensor, ut testantur ea quae ipso jubente fabricata sunt ornamenta, magna scilicet aurea crux, altare aureum, et caetera quae larga manu benignus illuc ad honorem beatorum apostolorum Petri et Pauli direxit, ibique aeternaliter ad Dei laudem et gloriam conservari praecepit: qui etiam [Col. 0088B] si vita comes fieret, orientalem porticum ejusdem Wintoniensis ecclesiae deauratis imbricibus adornare disposuit. Cujus regni tempore vir Domini Adelwoldus adhuc cupiens ampliori Scripturarum scientia doceri, et monastica religione perfectius informari, decrevit ultra marinas adire partes. Sed venerabilis regina Eadgiw, mater regis memorati, praevenit ejus conamina, dans consilium regi ne talem virum sineret egredi de regno suo, insuper asserens tantam in eo fuisse Dei sapientiam, quae et sibi et aliis sufficere posset, quamvis ad alienae patriae fines ob hanc causam minime tenderet.

CAP. XI.---Quibus auditis delectatus rex, magnam circa Dei famulum coepit habere dilectionem, placuitque ei, suadente matre sua, dare sancto viro [Col. 0088C] quemdam locum vocabulo Abbandum, in quo modicum antiquitus monasteriolum, sed erat tunc neglectum ac destitutum, vilibus aedificiis consistens, et quadraginta tantum mansos possidens; reliquam vero praefati loci terram, quae centum cassatorum lustris hinc inde gyratur, regali dominio subjectam rex ipse possidebat. Factumque est, consentiente Dunstano abbate, secundum regis voluntatem, ut vir Dei Adelwoldus praenotati loci susciperet [(9) 1Kb] curam, quatenus in eo monachos ordinaret regulariter Deo servientes. Venit ergo servus Dei ad locum sibi commissum: quem protinus secuti sunt quidam clerici de Glestonia, scilicet Osgarus, Foldbirhtus Friwegarus, et Ordbirthtus de Wintonia, et Eadricus de Lundonia, ejus discipulatui se subdentes. Congregavitque [Col. 0088D] sibi in brevi spatio gregem monachorum, quibus ipse abbas jubente rege ordinatus est. Dedit etiam rex possessionem regalem, quam in Abandonia possederat, hoc est centum cassatos cum optimis aedificiis, abbati et fratribus ad augmentum quotidiani victus, et de regio thesauro suo multum eos in pecuniis juvit; sed mater ejus largius solatia munerum eis direxit. Tantamque gratiam Dominus sibi servientibus contulit, ut ad praefatum coenobium, [Col. 0089A] quod antea rebus erat pauperrimum, omnes simul divitiae putarentur affluere, et sic cuncta prosperis successibus occurrere, ut palam sententiae Dominicae promissio impleri videretur, qua dicitur: Primum quaerite regnum Dei et justitiam ejus, et omnia adjicientur vobis.

CAP. XII.---Venit ergo rex quadam die ad monasterium, ut aedificiorum structuram per seipsum ordinaret; mensusque omnia fundamenta monasterii propria manu, quemadmodum muros erigere decreverat, rogavitque eum abbas in hospitio cum suis prandere. Annuit rex illico, et contigit adesse sibi non paucos optimatum suorum venientes ex gente Nordanhimbrorum, qui omnes cum rege adierunt convivium. Laetatusque rex et jussit abunde propinare [Col. 0089B] hospitibus hydromellum [al. medonem], clausis diligenter foribus, ne quis fugiendo potationem regalis convivii deserere videretur. Quid multa? hauserunt ministri liquorem tota die ad omnem sufficientiam convivantibus; sed nequivit ipse liquor exhauriri de vase, nisi ad mensuram palmi, in ebrietate suatim Nordanhimbris, et vesperi cum laetitia recedentibus.

CAP. XIII.---Non tamen coepit Adelwoldus abbas designatum sibi opus aedificare in diebus Eadredi regis, quia rex idem celeriter ex hac vita migravit die IX Kal. Decembris. Sed regnante glorioso rege Eadgaro, insigni et clementissimo, praepotente ac invictissimo regis Eadmundi filio, honorabile templum in honore sanctae Dei genitricis semperque [Col. 0089C] virginis Mariae in eodem construxit loco, et consummavit, quod usque in hunc diem visu melius quam sermone ostenditur.

CAP. XIV.---Circa haec tempora eligitur abbas Dunstanus ad episcopatum Wigornensis Ecclesiae, juxta prophetiam sancti Elfegi episcopi, sicut supra tetigimus. Et post aliquot annorum curricula factus archiepiscopus, mansit in Cantia triginta et septem annis, quasi columna immobilis, doctrina et actione praecipuus, angelico vultu decorus, eleemosynis et prophetia praepollens: ad cujus tumbam coelestia saepe fieri miracula audivimus. Adelwoldus autem misit Oscarum monachum trans mare ad monasterium sancti Patris Benedicti Floriacense, ut regularis observantiae mores illic disceret, ac domi [Col. 0089D] fratribus docendo ostenderet quatenus ipse normam monasticae religionis secutus, et una cum sibi subjectis devia quaeque declinans, gregem sibi commissum ad promissam coelestis regni patriam perduceret. In qua congregatione erat quidam frater Elfstanus nomine, simplex et magnae obedientiae vir, quem abbas jussit praevidere cibaria artificum monasterii, cui servitio ipse devotissime se subdens, coxit carnes quotidie, et operariis sedulus ministrabat, focum accendens, et aquam apportans, et vasa denuo sponte emundans, existimante abbate hoc illum cum solatio [Col. 0090A] et juvamine alterius ministri peragere. Accidit namque quadam die, dum abbas more solito peragraret monasterium, ut aspiceret illum fratrem juxta fervens caldarium, in quo victualia praeparabat artificibus, et intrans vidit omnia vasa mundissima, ac pavimentum scopatum, dixitque ad eum hilari vultu: O mi frater Elfstane, hanc obedientiam mihi furatus es, quam me ignorante exerces. Sed si talis miles Christi es, qualem te ostendis, mitte manum tuam in bullientem aquam, et unum frustum de imis mihi impiger attrahe; qui statim sine mora mittens manum suam ad imum lebetis, abstraxit frustum fervidum, non sentiens calorem ferventis aquae. Quo viso, abbas jussit frustum deponi, et nemini hoc indicare viventi. Illum vero fratrem postmodum abbatem vidimus ordinatum, qui etiam deinde pontificali [Col. 0090B] honore sublimatus, Ecclesiae Wiltuniensi est praelatus, et beato fine [(10) 1Kb] in Domino consummatus.

CAP. XV.---Erat namque sanctus Adelwoldus ecclesiarum ac diversorum operum magnus aedificator, et dum esset abbas, et dum esset episcopus. Unde tetendit ei communis adversarius solitas suae malignitatis insidias, ut eum, si ullo modo posset, exstingueret. Nam quadam die, dum vir Dei in structura laboraret, ingens postis super eum cecidit, et in quamdam foveam dejecit, confregitque pene omnes costas ejus ex uno latere, ita ut nisi fovea illum susciperet, totus quassaretur.

CAP. XVI.---Convaluit tamen vir sanctus de hac molestia, Dei omnipotentis adjuvante gratia, et elegit [Col. 0090C] eum Eadgarus felicissimus Anglorum basileus ad episcopatum Wintoniensis Ecclesiae, antequam ecclesia praefati coenobii dedicaretur. Et jubente rege, consecravit illam Dunstanus archiepiscopus Dorobernensis Ecclesiae, anno Dominicae incarnationis nongentesimo sexagesimo tertio, sub die tertio Kalendarum Decembrium, in vigilia sancti Andreae apostoli, quae tunc habebatur in Dominica prima Adventus Domini et Salvatoris nostri Jesu Christi. Erant autem tunc in veteri monasterio, ubi cathedra pontificalis habetur, canonici nefandis scelerum moribus implicati, elatione et insolentia atque luxuria praeventi, adeo ut nonnulli eorum dedignarentur missas suo ordine celebrare, repudiantes uxores quas illicite duxerant, et alias accipientes, [Col. 0090D] gulae et ebrietati jugiter dediti. Quod minime ferens sanctus vir Adelwoldus, data licentia a rege Eadgaro, expulit citissime detestandos blasphematores Dei de monasterio; et adducens monachos de Abbandonia locavit illic, quibus ipse abbas et episcopus exstitit.

CAP. XVII.---Accidit autem Sabbato in capite Quadragesimae [(11) 1Kb] , dum monachi venientes de Abbandonia starent ad ingressum ecclesiae, clericos missam finire. Communionem canendo: Servite Domino in timore, et exsultate ei cum tremore; apprehendite [Col. 0091A] disciplinam ne pereatis de via justa, quasi dicerent: Nos noluimus Deo servire, nec disciplinam ejus servare, vos saltim facite, ne sicut nos pereatis de via, quae custodientibus justitiam regna facit aperiri coelestia. Quo audito fratres gavisi sunt, intelligentes a Domino suum iter esse prosperatum, et Dei nutu hunc psalmum propter illorum praesentiam fuisse decantatum, moxque Davidicum ad se traxerunt imperium, Osgaro exhortante eos atque dicente: Cur foris moramur? faciamus sicut hortantur nos canonici, ingrediamur, et per viam justitiae gradientes, Domino Deo nostro cum timore et exsultatione famulemur, ut cum exarserit in brevi ira ejus, mereamur esse participes illorum de quibus subjungitur: Beati omnes qui confidunt in eo.

[Col. 0091B] CAP. XVIII.---Misit quoque rex illuc cum episcopo quemdam ministrorum suorum famosissimum, cui nomen erat Vulfstan Aetdelham [(12) 1Kb] , qui regia auctoritate mandavit canonicis, ut unum de duobus eligerent, aut sine mora dare locum monachis, aut suscipere habitum monachilis ordinis. At illi nimio pavore conterriti, et vitam exsecrantes monasticam, intrantibus monachis illico exierunt; sed tamen postmodum tres ex illis ad conversionem venerunt, scilicet Eadsinus, Vulsinus, et Wilstanus presbyter. Qui coenobium, quod expulsi reliquerant, humili corde repetentes, Christi jugo colla subdiderunt. Nam hactenus ea tempestate non habebantur monachi [(13) 1Kb] in gente Anglorum, nisi tantum qui in Glestonia morabantur et Abbandonia.

[Col. 0091C] CAP. XIX.---Deinde cum praedicti fratres in Veteri coenobio regularis vitae normam servare coepissent, et illuc multi ad Dei famulatum senes conversi, juvenes adducti, et parvuli oblati confluerent; ex invidia clericorum datum est episcopo venenum bibere in aula sua cum hospitibus prandenti, omnemque eis humanitatem exhibenti, quatenus illo exstincto servos Dei expellerent, rursumque in unum congregati pristinis libere frui flagitiis potuissent. Erat namque ei moris statim post tres aut quatuor offulas modicum quid bibere: bibitque nesciens apportatum sibi venenum totum quod erat in calice, et statim in pallorem facies ejus immutata est, et viscera illius nimium vi grassantis veneni cruciabantur. Surrexit autem vix a mensa exiens ad lectulum, [Col. 0091D] serpsitque venenum per omnia membra ejus, jam instantem minitans sibi mortem. At ille tandem recogitans, coepit exprobrare semetipsum, dixitque ad animum suum: Ubi est modo fides tua? Ubi sunt cogitationes sensus tui? Nonne verba Christi vera sunt et fidelia, quibus in Evangelio pollicetur dicens: Et si mortiferum quid biberint credentes, non eis nocebit? [Col. 0092A] Nonne ipse qui haec loquitur praesens est divinitate, licet absens sit corpore? Ipse procul dubio, ipse hoc veneni virus in te evacuare potest, qui semper omnia potest. His et hujuscemodi verbis accensa fides in eo, omnem lethiferum haustum quem biberat exstinxit, furentisque veneni dolore fugato surrexit, abiens ad aulam hilari vultu, nulla penitus signa palloris se intuentibus ostendens, nec quidquam mali suo venefico reddens, sed ei quod deliquit ignoscens. Sicque Dei virtute dissipatum est malignum consilium clericorum, qui videntes suam nihil praevalere nequitiam, tandiu per diversas gentis Anglorum provincias huc illucque dispersi sunt, quousque vitam finierunt.

CAP. XX.---Exinde Christi aquila antistes Adelwoldus [Col. 0092B] expandit aureas alas suas, et annuente rege Eadgaro canonicos expulit de Novo monasterio, illucque monachos introduxit regulariter conversantes. Edelgarum autem discipulum suum ordinavit illis abbatem, qui postmodum provinciae australium Saxonum episcopus, ac deinde sancto Dunstano ad coelestia regna translato, Cantuariorum archipraesul effectus est.

CAP. XXI.---In Abbandonia vero Osgarum pro se constituit abbatem, ditatusque est locus ille sexcentis et eo amplius cassatis, insuper et aeternae libertatis suffultus privilegiis, divina simul et regia auctoritate conscriptis; quae laminis aureis sigillata, inibi usque hodie conservantur.

CAP. XXII.---In tertio quoque Wintoniensi coenobio [Col. 0092C] [(14) 1Kb] , quod anglice Nunnamenster appellatur, in honore semper virginis Mariae Deo consecratum, mandras sanctimonialium ordinavit, quibus matrem, de qua superius paululum tetigimus, Etheldridam praefecit, ubi regularis vitae norma hactenus observatur.

CAP. XXIII.---Nec solum in finibus occidentalium Saxonum, verum etiam in remotis partibus Britanniae, sanctus antistes Adelwoldus ad Dei omnipotentis servitium monachos aggregare curavit. Est enim quaedam regio famosa in provincia orientalium Anglorum sita, paludibus et aquis in modum insulae circumdata, unde et a copia anguillarum quae in eisdem paludibus capiuntur, Elige nomen accepit. In qua regione locus omni veneratione dignus [Col. 0092D] habetur, magnificatus nimirum reliquiis et miraculis sanctae Etheldridae [(15) 1Kb] reginae et perpetuae virginis ac sororum ejus; sed in ipso tempore erat destitutus et regali fisco deditus. Hunc ergo locum famulus Christi pro dilectione tantarum virginum magnopere venerari coepit, datoque pretio non modicae pecuniae, emit eum rege Eadgaro, constituens [Col. 0093A] in eo monachorum gregem non minimum. Quibus ordinavit abbatem Brithnodum praepositum suum, et ejusdem loci situm monasterialibus aedificiis decentissime renovavit, eumque terrarum possessionibus affluentissime locupletatum et aeternae libertatis privilegio confirmatum omnipotenti Domino commendavit.

CAP. XXIV.---Alterum quoque locum in regione Girviorum pretio obtinuit a rege et nobilibus terrae, positum in ripa fluminis Nen, cui lingua Anglorum quondam Medeshamstede [(16) 1Kb] nomen imposuit, nunc autem consuete Burh appellatur. Cujus loci basilicam congruis domorum structuris ornatam et terris adjacentibus copiose ditatam, in honore beati Petri principis apostolorum consecravit, ibique simili [Col. 0093B] modo catervam monachorum coadunavit. Ealdulfum [(17) 1Kb] vero monachum suum eis praefecit abbatem; qui post excessum domini Oswaldi pontificis Ecclesiae Eburacensis archiepiscopatum suscepit. Tertium nihilominus acquisivit pretio locum, juxta crepidinem praedicti fluminis situm, qui propter spineta circumquaque succrescentia Thornig [(18) 1Kb] solito nuncupatum anglice vocabulo, quem pari conditione monachis aptissimum delegavit. Rectorem quoque illis et abbatem Godemannum praeposuit, constructumque monasterium in honore Dei genitricis et virginis Mariae dedicavit, et bonorum omnium possessione gratulanter ditavit.

CAP. XXV.---Erat autem vir Dei Adelwoldus ad secreta Eadgari incliti regis sermone et opere magnifice [Col. 0093C] pollens, in plerisque locis ecclesias dedicans, et ubique Evangelium Christi praedicans, juxta admonitionem Isaiae prophetae dicentis: Clama, ne cesses, quasi tuba exalta vocem tuam, et annuntia populo meo scelera eorum, et domui Jacob peccata eorum.

CAP. XXVI.---Cujus praedicationem maxime juvit sanctus antistes Suvithunus, eodem tempore coelestibus signis declaratus, et infra templi regiam gloriosissime translatus, ac decentissime collocatus. Ideoque gemina simul in domo Dei fulsere luminaria, candelabris aureis superposita: quia quod Adelwoldus salubri verborum exhortatione praedicavit, hoc Suvithunus gloriosa miraculorum exhibitione ad laudem nominis Christi mirifice decoravit.

[Col. 0093D] CAP. XXVII.---Sicque factum, consentiente rege, ut partim Dunstani consilio et actione, partim Adelwoldi sedula cooperatione, monasteria ubique in gente Anglorum quaedam monachis, quaedam sanctimonialibus constituerentur sub abbatibus et abbatissis regulariter viventibus. Circumivitque famulus [Col. 0094A] Christi Adelwoldus singula monasteria, mores instituens, obedientes ut in bono proficerent verbis admonendo, et stultos ut a malo discederent verberibus acriter corrigendo.

CAP. XXVIII.---Erat namque terribilis ut leo discolis et perversis; humilibus vero et obedientibus se quasi agnum mitissimum exhibebat, ita serpentinae prudentiae temperans severitatem, ut columbinae simplicitatis non amitteret lenitatem. Quem si quando zelus rectitudinis cogeret, ut jura disciplinae subjectis imponeret; furor ipse non de crudelitate, sed de amore processit; et intus paterna pietate dilexit, quos foris quasi insequens castigavit. Pater erat et pastor monachorum, pervigil procurator sanctimonialium et protector virginum; viduarum [Col. 0094B] consolator, peregrinorum susceptor, Ecclesiarum defensor, errantium corrector, pauperum recreator, pupillorum et orphanorum adjutor; quod plus implevit opere, quam nostra parvitas sermone possit evolvere [(19) 1Kb] .

CAP. XXIX.---Accidit enim quodam tempore, ut acerba fames universam Britanniae regionem vehementer premeret, et inopiae magnitudo plerosque dira clade exstingueret. Vir autem Domini misertus super turbam fame valida pereuntium, omnem pecuniae portionem quam habebat, in usus pauperum expendit. Cumque pecunia deficeret, tolli jussit ornamenta quaeque et argentea vasa perplurima de thesauris ecclesiae, eaque praecepit minutatim confringi, et in pecunias redigi. Intimo cordis suspirio [Col. 0094C] sic protestabatur, se aequanimiter ferre non posse muta metalla integra perdurare, hominem vero ad imaginem Dei creatum, et pretioso Christi sanguine redemptum mendicitate et inedia perire. Emptis ergo cibis sustentavit innumerabilem multitudinem egenorum, qui periculum famis evadere cupientes, ad eum undique confugerant, et eos qui semineces in plateis et compitis omni solatio destituti jacebant, refocillando sublevavit, ab ipsis faucibus mortis eripiens miseros, praebens quoque cibaria quotidiana singulis: donec misericordia Dei de coelo in terram prospiceret, et humano generi solita pietate subveniens malum inopiae temperaret. In cujus pietatis opere sectatus imitabile exemplum beati Laurentii levitae et martyris, qui, instante persecutionis tempore, [Col. 0094D] thesauros et facultates Ecclesiae dispersit deditque pauperibus, ut justitia ejus maneret in saeculum saeculi, et cornu ejus exaltaretur in gloria.

CAP. XXX.---Verum quia Dominus, sicut Scriptura dicit, quem diligit corripit, et omnem filium [Col. 0095A] quem recipit flagellat; vir Dei infirmabatur frequenter in visceribus, morbumque tumoris sustinebat in cruribus. Noctes plerumque ducebat insomnes prae dolore; et die, licet pallidus, tamen quasi sanus et nil molestiae sentiret ambulabat, memor apostolicae consolationis qua dicitur, quia virtus in infirmitate perficitur, et rursum: Quando enim infirmor, tunc fortior sum et potens, et iterum: Libenter gloriabor in infirmitatibus meis, ut inhabitet in me virtus Christi. Et quamvis acri pulsaretur molestia, minime tamen esu carnium quadrupedum aut avium usus est, nisi semel, cogente maxima infirmitate per tres menses: (quod et fecit jussu Dunstani archiepiscopi) et iterum in infirmitate qua obiit.

CAP. XXXI.---Dulce namque erat ei adolescentes [Col. 0095B] et juvenes semper docere, et Latinos libros Anglice eis solvere, et regulas grammaticae artis ac metricae rationis tradere, et jocundis alloquiis ad meliora hortari. Unde factum est, ut perplures ex discipulis ejus fierent sacerdotes atque abbates, et honorabiles episcopi, quidam etiam archiepiscopi in gente Anglorum.

CAP. XXXII.---Placuit inter haec omnipotenti Deo, ut coelesti etiam monstraretur indicio, quod ei beneplacitum esset habitare in sancto suo. Nam cum iter quoddam sacer antistes ageret, ut in agro Dominico semen verbi Dei spargeret; contigit [(20) 1Kb] clericum ejus, cui sanctum chrisma fuerat designatum, minus olei quam necessitas poscebat accepisse, et hoc parum quod acceperat in ipso itinere [Col. 0095C] perdidisse. Cumque Christi famulus ad destinatum pervenisset locum, post missae celebrationem, postque dulcia sanctae praedicationis alloquia, jussit ex more ad confirmandos pueros oleum sibi exhibere. Sed clericus qui ampullam se secum ferre aestimabat, repente quod eam perdidisset agnovit. Turbatus ergo celerrime repetiit iter unde venerat, et diligenter huc illucque circumspiciens, invenit ampullam chrismatis in via jacentem oleo plenam, cujus medietas quidem paulo ante quidquam liquoris habuerat. Qua assumpta, cum timore et gaudio magno reversus est sancto antistiti satisfaciens, et coelestis stillicidii miraculum veraci relatione pandens. Quod Dei nutu gestum esse probatur, ut qui Spiritus sancti gratia perfundebatur, ejusque unctione corda [Col. 0095D] et facies multorum exhilarabat; ipse non solum interius, sed etiam exterius oleo supernae laetitiae remuneraretur.

CAP. XXXIII.---Quidam monachus [(21) 1Kb] sub ejus magisterio degebat, qui daemonico instinctu furti reatum perpetravit. Unde et omnem congregationem magna tristitia dolor invasit, dum quisque subjectus ab altero fratre geri putaret, quod se nequaquam fecisse procul dubio scivit. Pro qua re sanctus antistes [Col. 0096A] in conventu fratrum modestam correptionem mandavit, ut si quis furti illius sibi conscius esset, rem quam abstulerat quantocius cum Dei benedictione redderet, aut in tali loco eam projiceret, ubi inveniri potuisset. Ille vero frater obstinato corde seipsum induravit, et mandatum viri Dei servare neglexit. Transactis itaque tribus diebus et tribus noctibus, cum res furata minime esset inventa, locutus est vir sanctus in capitulo coram omni multitudine fratrum, terribili indignatione et comminatione inquiens: Noluit sacrilegus ille pecuniam quam furatus est reddere cum benedictione sicut jussimus; reddat eam modo cum Dei omnipotentis maledictione, et sit ipse ligatus non solum in anima, sed etiam in corpore nostra auctoritate. Quid multa? [Col. 0096B] dixerunt fratres: Amen. Et ecce monachus ille sedens invisibiliter ligabatur, brachiis sibi invicem adhaerentibus sub cuculla sua, mansitque stupidus, cogitans quid agere deberet. Omnia tamen reliqua membra sua mobilia et ad usum apta habebat, exceptis brachiis, quae vir sanctus auctoritate sibi a Deo collata ligavit, et inutilia reddidit. Tandem finito capitulo surrexit, miser ille sic ligatus, et exiens post sanctum episcopum confessus est ei secreto se fuisse reum, seque latrocinii perpetrasse reatum; nihil tamen ei de ligatione, qua tenebatur astrictus, indicans. Episcopus autem videns eum nimio terrore correptum, sicut ei moris erat poenitentibus et flentibus clementer ignoscere, et misericordiae visceribus condolere, blando sermone respondit: Modo [Col. 0096C] saltim bene fecisti, licet sero confitendo peccatum tuum: habeas nunc nostram benedictionem. Et statim soluta sunt brachia illius episcopo nesciente. At ille exiens inde vehementer gavisus est, narravitque per ordinem de sua ligatione et solutione cuidam fratri nomine Wlfgaro [al. Wlfaro], qui admonuit hoc magis silentio esse celandum, et congruo postmodum tempore detegendum. Qua ex re datur intelligi, cujus meriti vir iste fuerit ante Dominum, qui solo sermone tantam virtutem, licet nesciens, ostendit. Nam quia pastoralem sancti regiminis curam fide et moribus digne custodivit, profecto beati Petri principis apostolorum vicem, ligando atque solvendo obtinuit.

CAP. XXXIV.---Igitur cum vir Dei magno conamine [Col. 0096D] veterem renovare decrevisset ecclesiam, jussit fratres frequenter laboribus una cum artificibus et operariis insistere, quibus certatim laborantibus, opus aedificii paulatim in sublime excrevit, plurimis hinc inde suffultum oratoriis, in quibus sanctorum venerantur suffragia cunctis fideliter accedentibus profutura. Contigit autem quadam die, dum fratres starent ad summum culmen templi cum caementariis, ut unus eorum, Godus nomine, caderet a summis [Col. 0097A] usque ad terram. Qui mox ut terram attigit, incolumis surgens stetit, nil mali passus de tanta ruina: seque crucis signaculo benedixit, admirans quid ibi ageret, vel qualiter illuc venerit. Et cunctis qui aderant videntibus, ascendit ad locum ubi antea steterat; et accipiens trullam, operi quod inchoaverat, diligentius insistebat. Cui ergo hoc miraculum ascribendum est, nisi illi, cujus jussu ad opus obedientiae exivit? qui idcirco laedi non potuit, quia hunc in casu suo viri Dei meritum portavit, et a periculo ruinae incolumem protexit.

CAP. XXXV.---Tempore quodam hiemali cum fratres secundum regulae edictum temporius ad vigilias surgerent (Regulae S. Bened. cap. II), et nocturno [Col. 0097B] intervallo psalmodiae et lectioni inservirent; quidam monachus, nomine Teodricus, ad Dei hominem perrexit, volens indiciis de quadam necessitate ei indicare, eumque luminis candelabrum manu tenentem reperit et legentem, et sedula agilitate palpebrarum seniles obtutus acuentem: ibique diutius stetit, attendens quam studiose oculos paginae infigeret. Surrexit tandem vir sanctus a lectione, et ille frater residens accepit candelam, coepitque legere, probans utrum et ipse posset oculos suos sanos ad legendum tam diligenter acuere, sicut episcopum suos caligantes fecisse viderat. Sed illa temeritas non impune evenit illi. Nam sequenti nocte, cum membra sopori dedisset, apparuit ei quidam vultu incognitus, terribili comminatione dicens ad eum: [Col. 0097C] Qua temeritate praesumpsisti exprobrare episcopum praeterita nocte in legendo? Cumque tremefactus se hoc fecisse negaret, ille torvis in eum intuens luminibus: Non potes, inquit, me fallendo ludere, sicut aestimas: sed hoc signum tuae praesumptionis habeas. Et haec dicens incussit violenter ictum oculis ejus digito suo, statimque dolor oculorum validus secutus est, qui eum multis diebus vehementer affligebat, donec satisfactione culpam deleret, quam in sanctum virum incaute commisit.

CAP. XXXVI.---Item accidit cum famulus Christi nocturno tempore lectioni operam daret, eum ob nimiam vigilantiam obdormisse, et candelam ardentem de candelabro super librum in quo legerat cecidisse. Quae tandiu ardens super folium jacebat, [Col. 0097D] donec unus frater, nomine Leofredus, adveniret. Qui festinus accepit candelam adhuc flammantem de libro, et intuitus aspexit favillas ipsius candelae per multas lineas jacentes, et exsufflans eas invenit paginam illaesam. Qua in re meritum sancti viri patuit, quia ardentem candelam flamma consumpsit, et tantum vim virtutis suae ne paginam laederet amisit.

CAP. XXXVII.---Haec Christo largiente breviter retulimus, ut et praesentes et futuros quosque fideles [Col. 0098A] ad amorem et reverentiam tanti Patris humili devotione incitaremus. Caeterum non facile nobis occurrit explicare, quanta vel qualia sanctus Adelwoldus sustinuerit pro monachorum defensione pericula, aut quam benigno diligebat affectu studiosos et obedientes fratres, aut quantum in structura monasterii elaboraret ecclesiam reparando aliasque domos aedificando; aut quam pervigil erat in orationibus, et quam devote hortabatur fratres ad confessionis remedium, aut quam multa millia animarum diabolo subtraxerit, easque Deo redditas coelo intulerit. Sed ex his paucis plura cognosci possunt, quae a nobis enarrari nequeunt [(22) 1Kb] .

CAP. XXXVIII.---Oportebat namque impleri somnium, quod sacer Dunstanus ille gloriosus et angelicus [Col. 0098B] Anglorum gentis archiepiscopus olim de eo se vidisse perhibebat. Nam cum esset abbas monasterii Glestoniensis, et sub ejus regimine militaret omnipotentis Dei famulus Adelwodus, sicut supra narravimus, vidit in somnis extra dormitorium positus, quasi quamdam mirae celsitudinis arborem, quae ramos suos expandere visa est ad orientem et occidentem, septentrionem et meridiem, super universam Britanniae regionem vasta longitudine et latitudine extensa. Cujus arboris rami innumeris erant majoribus atque minoribus cucullis [(23) 1Kb] onusti, ipsa vero arbor in summo cacumine gestabat unam praegrandem cucullam, quae manicarum velamento supereminens protegebat caeteras, et ingenti proceritate supergrediens universas, ipsum contingebat coelum. Vir autem Domini, [Col. 0098C] Dunstanus, super tali visione vehementer attonitus, interrogabat haec sibi demonstrantem canis angelicis decoratum presbyterum dicens: Quaeso, venerande senior, quae est haec robusta et sublimis arbor, cujus rami longe lateque expansi tam innumerabiles cucullas sustinere cernuntur. Cui ille respondit: Arbor haec quam vides, abba Dunstane, situm designat hujus insulae: magna autem cuculla, quae in hujus arboris summitate erigitur, ipsa est monachi tui Adelwoldi, quae in hoc monasterio devote Christo famulatur; reliquae vero cucullae, quibus hi rami videntur onusti, multitudinem designant monachorum, qui ejus eruditione sunt instruendi, et undique in hac regione ad omnipotentis Dei servitium congregandi; ejusque ducatu perventuri sunt [Col. 0098D] ad gloriam regni coelorum, et ad societatem cum Christo regnantium spirituum beatorum. Quo accepto responso, vir sanctus evigilat, visionem tacitus secum considerans, eamque postmodum fideli relatione fidelibus indicans. Quae succedente tempore fama vulgante multis innotuit, et tandem ad nostrae quoque parvitatis notitiam pervenit.

CAP. XXXIX.---Nec minus et aliud oportebat impleri somnium, quod ipse vir Dei sanctus Adelwoldus de se nobis quadam vice referebat, inquiens: [Col. 0099A] Putabam me stare juxta littus maris, ubi mihi videbatur adesse quaedam maxima navis, in qua multitudo copiosa piscium, et maxime anguillarum conclusa tenebatur ab imo usque ad summum. Cumque mecum tacitus cogitarem, quid sibi vellet hoc somnium quod videbam, repente audivi vocem meo nomine me vocantem, mihique dicentem: Adelwolde, Adelwolde, hoc tibi mandatum coelitus a Deo missum est. Excita hos pisces quibus haec navis quam cernis impleta est, et orationibus tuis effice ut sint homines, sicut antea fuerunt. Cujus jussioni mox ego obtemperans, steti pro eis ad orationem, et lacrymarum imbre perfusus, ingemiscens dixi: Domine Jesu, cui nihil est impossibile, respice propitius ad animas diabolica fraude deceptas, quae a [Col. 0099B] sensu humanae rationis alienatae sunt, et more bestiali in lubrico hujus saeculi coeno miserabiliter involvuntur. Ne, quaeso, bone Jesu, permittas, ut de eis triumphans glorietur humani generis inimicus, sed per tui sancti nominis omnipotentiam resuscitentur ad vitam, ut somnium aeternae mortis evadentes, te verum et unicum mundi Salvatorem cognoscant, et deinceps semper ad tranquillum salutis tuae portum confugientes, ab omnibus mundi perturbationibus immunes existant, et sub tua gubernatione securae permaneant. Tuum est enim, Christe, mortuos vivificare, et imaginem tuam quam creasti, in decorem suum pristinum reformare, qui venisti in hunc mundum peccatores salvos facere, et dira mortis supplicia passus in cruce, dignatus es fundere [Col. 0099C] sanguinem tuum pretiosum pro salute omnium nostrum. Cum haec et his similia orationis verba compuncto corde et spiritu humilitatis effunderem, ecce quos antea pisces in luto faecis et in lacu miseriae videram involutos, subito homines effectos et a morte resuscitatos video: surrexitque de navi et perrexit festinanter ad terram copiosa hominum multitudo, quorum multos specialiter agnoveram: inter quos unus retrorsum cadens, iterum in anguillam versus est, ille videlicet Adelstanus, qui mecum presbyter quondam fuerat ordinatus, quem deinceps nullo modo excitare, nec ut homo fieret poteram efficere. Reliqui vero omnes unanimiter levaverunt vocem in coelum, manibus plaudentes, et gratias omnipotenti Deo referentes, quia per ejus ineffabilem clementiam [Col. 0099D] et per meae parvitatis adventum meruerunt a morte ad vitam revocari, et humanae rationi quam amiserant restaurari. Ego autem gaudens in Domino, et congratulans illis evigilo, hancque visionem vobis, o filioli mei! idcirco refero, ut et vos cum bonorum operum cultu perseveretis in sancto proposito, quo per gratiam Dei possitis in eorum numero computari, qui mihi licet indigno commissi sunt, ut de saeculi hujus coenulenta voragine libenter et in aeterna beatitudine sine fine salventur. Haec quae notavimus somnia tunc quidem visa sunt: sed ex eo tempore usque hodie impleri non cessant, dum quique divino ferventes amore, festinant mundum relinquere, coenobialem vitam ducere; et dum [Col. 0100A] populares quique satagunt a malo declinare, et bonum facere, et humiliter Regi regum, Christo, colla subdere: quatenus et monachi simul et laici sequentes sancti Patris Adelwoldi vestigia, coelestis regni sempiterna mereantur adipisci gaudia.

CAP. XL.---Anno Dominicae incarnationis nongentesimo octogesimo, renovata et constructa est ecclesia Veteris coenobii, novem pontificibus eam solemniter et cum magna gloria dedicantibus: quorum primi et praecipui arcem tenebant Dunstanus archiepiscopus, et ipse sanctus Adelwoldus episcopus, sub die XIII Kalendarum Novembrium, in praesentia regis Adelredi, et in conventu omnium pene ducum, abbatum, comitum primorumque optimatum universae gentis Anglorum, qui eamdem biduo cum omni [Col. 0100B] gaudio celebraverunt dedicationem: de qua et nos in Domino congratulantes, hoc carmen cecinimus:

Praesul Adelwoldus sacro spiramine plenus.
   Fecit ovans opera multa Deo placita.
Istius antiqui reparavit et atria templi
   Moenibus excelsis culminibusque novis.
Partibus hoc Austri firmans et partibus Arcti,
   Porticibus solidis arcubus et variis.
Addidit et plures sacris altaribus aedes,
   Quae retinent dubium liminis introitum.
Quisquis ut ignotis haec deambulat atria plantis,
   Nesciat unde meat, quove pedem referat.
Omni parte fores quia conspiciuntur apertae,
   Nec patet ulla sibi semita certa viae.
[Col. 0100C] Huc illucque vagos stans circumducit ocellos,
   Attica dedalei tecta stupetque soli.
Certior adveniat donec sibi ductor, et ipsum
   Ducat ad extremi limina vestibuli.
Hic secum mirans, cruce se consignat, et unde
   Exeat attonito pectore scire nequit.
Sic constructa micat, sic et variata coruscat
   Machina, quae veterem sustinet ecclesiam.
Quam Pater ille pius summa pietate refertus,
   Nominis ad laudem celsitonantis heri
Fulcivit, texit, dotavit, eamque sacravit,
   Et meruit templi solvere vota sui,
Regis Edelredi facie praesente modesti,
   In regni solio qui superest hodie.
[Col. 0100D] Illic pontifices aderant terni ter ovanter,
   Complentes sanctum rite ministerium.
Quorum primus erat, vultu maturus et actu
   Canitie nivens Dunstan et angelicus.
Hunc comitatus ovans Anglorum lucifer adstat,
   Domnus Adelwoldus corde benignivolus.
Post alii septem, quorum hic sunt nomina scripta
   Carmine versifico cum pede dactylico.
Elfstan, Edelgarus, rursumque Elfstanus et Aeswig
   Aelfeh, Edelsinus, hic et Athulfus erat.
Et tandem decimus Poca venit episcopus illuc,
   Nulla laboris agens, pocula multa bibens.
Post alii plures aderant proceresque ducesque,
   Gentis et Anglorum maxima pars comitum.
[Col. 0101A] Quos e concilio pariter collegerat illo.
   Quod fuerat vico regis in Andeveran,
Idem pastor ovans ac saepe canendus Adelwold,
   Sicut ei Domini gratia contulerat.
Et celebrant cuncti solemnia maxima templi,
   Plaudentes Domino pectore laudifluo.
Laetanturque bonis super omnibus ille benignus,
   Quae statuit cunctis praesul opima dari,
Fercula sunt admista epulis, cibus omnis abundat,
   Nullus adest tristis, omnis adest hilaris.
Nulla fames, ubi sunt cunctis obsonia plenis,
   Et remanet vario mensa referta cibo.
Pincernaeque vagi cellaria saepe frequentant,
   Convivasque rogant ut bibere incipiant.
Crateras statuunt, et dulcia vina coronant,
   [Col. 0101B] Miscentes potus potibus innumeris.
Sicque dies alterque dies processit in hymnis,
   Et benedixerunt omnia corda Deum.
Omnibus expletis tandem solemniter hymnis,
   Quos in honore Dei vox sonuit populi.
Unusquisque suas alacer remeavit ad oras,
   In Domino gaudens pectore et ore canens.
Nunquam tanta fuit talisque dicatio templi,
   In tota Anglorum gente patrata, reor,
Qualis erat Wenta celebrata potenter in urbe
   In sancti Petri coenobio Veteri.
Quod Deus omnipotens sic protegat immaculatum,
   Hoc ut eo dignum juge sit hospitium.
Et quicunque humiles hoc ingrediuntur asylum
   Exsultent plenae participes veniae.

[Col. 0101C] Haec de renovatione et dedicatione Veteris ecclesiae edita, hic inserere opportunum duximus. Exinde superna pietas sancto pontifici tantam contulit gratiam, ut sublimes illi saecularium potestatum principes, duces, tyranni, atque judices, et omnis qui ei hactenus contrarii et in via Dei resistere videbantur, subito velut oves ex lupis efficerentur, et eum miro affectu venerarentur; ejusque genibus colla submittentes, ad dexteram illius humiliter exosculantes, orationibus se viri Dei in omnibus commendarent.

CAP. XLI.---Eodem vero tempore quo sanctus antistes Adelwoldus de hac mortali vita erat exiturus, et laborum suorum praemia a Deo percepturus, [Col. 0101D] venit ad villam quae consueto nomine Beaddingtun appellatur, sexaginta millibus ab urbe Wintonia distans. Ibi ergo cum aliquandiu moraretur, acri coepit infirmitate gravari; et sacrati olei liquore perunctus, Dominici corporis et sanguinis perceptione exitum suum munivit. Sicque valefaciens, et dans pacem filiis suis, inter verba orationis spiritum coelo reddidit in Kalendis Augusti, anno Dominicae incarnationis nongentesimo octogesimo quarto, episcopatus autem sui vicesimo secundo, regni moderamina gubernante Aedelredo rege Anglorum. Testati vero nobis sunt qui ibi praesentes aderant, examine corpus sancti viri subita immutatione fuisse renovatum, lacteo candore perfusum, [Col. 0102A] roseoque rubore venustum, ita ut quodam modo septennis pueri vultum praetendere videretur, in quo jam quaedam resurrectionis gloria per ostensionem mutatae carnis apparuit. Jam vero dici non potest, quanta ad exsequias ejus hominum multitudo convenerit. Undique certatim ex vicinis oppidis et castellis simul in unum divites et pauperes, ultimum vale pastori suo dicturi confluxerant. Omnes cum dolore et amaro animo sequebantur feretrum, incomparabili thesauro pretiosum, sacrosanctis Evangeliis et crucibus armatum, palliorum velamentis ornatum, accensis luminaribus et hymnis coelestibus atque psalmorum concentibus hinc inde vallatum. Quibus sequenti die Wintoniam ingredientibus obviam corpori tota simul civitas unanimiter occurrit. [Col. 0102B] Hinc ejulantes turbas conspiceres monachorum; inde pallida agmina virginum; hinc audires in excelso voces psallentium clericorum; inde gemitum flentium pauperum, et ululatum vociferantium egenorum, qui pastoris sui praesentia se privari non sustinentes, dabant infinitos lacrymarum clamores ad coelum. Perductus est ergo vir Dei cum coelestibus exsequiis in ecclesiam beatorum apostolorum Petri et Pauli ad sedem suam episcopalem, et expletis vigiliarum missarumque solemniis, sepultus est in crypta ad australem plagam sancti altaris, ubi eum requiescere debere, sicut ipse vobis retulit, olim sibi coelitus ostensum est.

CAP. XLII.---Anno duodecimo post obitum gloriosi pontificis Adelwoldi, placuit supernae dispensationi [Col. 0102C] illum per coelestia signa revelari, ejusque ossa de sepulcri munimine levari, ut lucerna quae ad tempus sub modio latebat, super candelabrum poneretur, quatenus luceret omnibus qui in domo sunt. Est enim civitas quaedam modica, commerciis abunde referta, quae solito Weallingaford appellatur, in qua vir strenuus quidam morabatur, cui nomen erat Elehelmus qui casu lumen amittens oculorum, caecitatem multis perpessus est annis. Huic in somnis tempore gallicinii sanctus Adelwoldus antistes astitit, eumque ut maturius Wintoniam pergeret, et ad ejus tumbam gratia recipiendi visus accederet admonuit, dicens: Idcirco te in statu tuo recubantem visito, et quae tibi ventura sunt praenuntio, ut per tuae salutis signum manifestetur, quia me oportet [Col. 0102D] levari de tumulo in quo jaceo. Qui haec audiens, et vocem secum loquentis agnoscens, sancto Patri gratias egit, quod eum visitare dignaretur; et quia ubi sepultus esset, penitus ignoravit, qualiter sepulcrum ejus scire et adire potuisset diligenter inquisivit: cui protinus vir Dei nomen alumni et monachi sui innotuit, cujus hactenus homo ille nescius exstitit, eique dixit: Cum festinus Wintoniam perveneris, et Veteris coenobii ecclesiam intraveris, accersiri fac ad te monachum quemdam Wlesfanum, cognomento Cantorem. Hic cum ex ore tuo verba meae legationis audierit, te mox indubitanter ad meum perducet tumulum, ubique recipies lumen oculorum tuorum. Qui multa? credulus [Col. 0103A] vir ille verbis et promissionibus sacri pontificis, Wintoniam citius adiit, ecclesiam intravit, fratrem praedictum accersivit, accersitumque postulavit, ut missatica beati Patris impleret, narrans ei et cunctis astantibus ordinem visionis. Erat enim vespera, in qua nativitas sacratissimae Dei genitricis et perpetuae virginis Mariae, per totum mundum solemniter et dignissime celebratur. Ille vero frater admirans, inter spem et timorem se medium posuit, et vicino obedientiae pede jussis sancti pontificis humiliter obtemperans, ad antrum sarcophagi perduxit caecum, qui pernox ibidem in oratione permansit, et mane facto jam amplius ductore non indigens, ad propria cum gaudio reversus est videns, corde et animo Dominum benedicens.

[Col. 0103B] CAP. XLIII.---Haec revelatio longe lateque divulgata est, quae tam evidenti miraculo fuerat comprobata. Exinde famulus Christi praedicto fratri Wlfstano, et plerisque aliis per nocturnam visionem manifestus apparuit, illisque per haec et haec indicia aperuit, quia supernae complaceret voluntati eum de tumulo transferri, et digne in ecclesia collocari. Venerandus ergo pontifex Elfeagus successor ejus animo sagaci talia secum pertractans, humillimas alacri corde omnipotenti Christo gratias reddidit, eo quod suo tempore dignaretur coelestibus signis sanctum suum mirificare. Nec mora; fratrum cleri, plebisque multitudine congregata, reliquias sancti praesulis Adelwoldi sub die quarta Iduum Septembrium honorifice transtulit, easque in choro ecclesiae [Col. 0103C] collocavit: ubi in magna veneratione habentur usque in praesentem diem, ubi etiam nobis intuentibus coelestia sunt perpetrata miracula, e quibus duo breviter ad firmitatis indicium perstrinximus.

CAP. XLIV.---Erat eo tempore in Wentana urbe puella quaedam parvula, cujusdam Adelwardi domestici filia, quae nimis infirmabatur, et usque ad mortem pene torquebatur. Haec a matre deducta ad viri Dei tumulum, obdormivit paululum. Protinus evigilans sana surrexit, et gaudens cum genitrice domum rediit.

CAP. XLV.---Puer etiam quidam parvulus, Aelffini cujusdam mansueti et modesti viri filius, in ipsa infantia lumine est privatus, et maternis ulnis ad venerandi Patris Adelwoldi sepulcrum perductus. [Col. 0103D] Mirum dictu, mox caligo caecitatis abscessit, et oculos pueri veniens splendor lucis aperuit, omni populo congaudente, et tota devotione Christo, qui cuncta potest, fideliter gratias agente.

CAP. XLVI.---Nec silentio praetereundum est, quod praedictus sancti viri successor Elfagus antistes, quemdam furem pro multiplici reatu flagellis caesum, mitti jussit in cippum acrioribus suppliciis cruciandum. Cumque diu sic in poenis jacuisset damnatus, quadam nocte venit ad eum in visione sanctus Dei pontifex Adelwoldus, et ait illi: Miser, cur tanto tempore sic in trunco jaces extensus? At ille recognoscens sanctum virum, quem saepe viderat in vita mortali, respondit: Dignas, domine [Col. 0104A] mi, sustineo poenas, et justo judicio episcopi sic torqueor, quia frequenter in furtis deprehensus sum, et ab eis non cessavi; sed mala quae feci iterum atque iterum repetivi. Tum sanctus: Cessa, inquit, vel modo miser a furtis, cessa, et sis solutus a nexu compedis hujus. Surrexit illico miser ille absolutus, et exiens inde venit, et procidit ante pedes Aelfeagi episcopi, narravitque ei rem gestam circa se per ordinem, et ille pro honore tanti Patris sivit eum abire indemnem. Constat ergo sanctum hunc aeternae vitae conjunctum virtute meritorum suorum, posse nos a peccatorum nostrorum vinculis solvere, et ad coelestia regna perducere, cui adhuc in carne degenti coelitus concessa est potestas ligandi atque solvendi, praestante Domino nostro Jesu [Col. 0104B] Christo, qui cum Deo coaeterno Patre, et Spiritu sancto vivit et regnat Deus, per infinita saecula saeculorum. Amen



Incipit hymnus in honore S. Adelwoldi praesulis elegiaco et paraeterico carmine per alphabetum compositus,


Alma lucerna micat, lumen populoque ministrat
   Praesul Adelwoldus, alma lucerna micat.
Belliger iste Dei victricia bella peregit,
   Acer in arma ruit belliger iste Dei.
Cujus ab ore sacro fluxerunt dogmata vitae,
   Hausimus omne bonum cujus ab ore sacro.
Dulcia corde pio resonemus cantica Patri,
   Carmina cantemus dulcia corde pio.
[Col. 0104C] Ecce coruscat apex tibi pontificalis abunde
   Hinc illincque tuus ecce coruscat apex.
Fons et origo boni te verba serente cucurrit,
   In te manavit fons et origo boni.
Gloria perpes erit tibi nunc ideoque per aevum
   Quam merito retines, gloria perpeserit.
Hujus amore gregis sprevisti spicula mortis,
   Pellens hinc fortes hujus amore gregis.
Inclytus atque potens te rex adamavit Eadgar,
   Te monitore vigens inclytus atque potens.
Kastra Dei reboant te constituente celeuma,
   Davidicumque melos castra Dei reboant.
Laudibus innumeris tibi turba monastica plaudit,
   Conjubilatque tibi laudibus innumeris.
Moenia celsa domus tua cura levaverat hujus,
   [Col. 0104D] Haecque dicavit ovans moenia celsa domus.
Nocte dieque sacrum celebrasti pectoris hymnum,
   Solvens officium nocte dieque sacrum.
Omnibus inque locis sparsisti semina lucis,
   Expuleras tenebras omnibus inque locis.
Pervigil esto tuis, petimus, defensor alumnis.
   Protector famulis pervigil esto tuis.
Quaeque nocent, reseca, quae sunt et commoda, praesta;
   Quae bona sunt, revoca, quaeque nocent, reseca.
Rector apostolicae felix et janitor aulae
   Hujus et Ecclesiae rector apostolicae,
Solve tuos famulos Petri vice, solve ligatos,
   Nos a peccatis solve tuos famulos.
[Col. 0105A] Te duce, stelliferi scandamus ut atria coeli,
   Participes regni, te duce, stelliferi.
Versibus hymnidicis haec carmina pangimus, et te
   Patronum colimus versibus hymnidicis.
Christicolas animas quia multiplicare solebas,
   Ad coelos revocans Christicolas animas.
Ydra nocens fugiat, ne nos per devia ludat:
   Nos tua dextra tegat, hydra nocens fugiat.
Zelus obesse nequit, Christo superante malignum:
   Christus adest victor, zelus obesse nequit.
Aspice, sancte Pater, quae nos adversa fatigant:
   Quae mala nos lacerant, aspice, sancte Pater.
Mitis adesto tuis tibi qui famulantur alumnis,
   Qui te collaudant, mitis adesto tuis.
Eripe, pastor, oves, animo quas semper amasti,
   [Col. 0105B] Et quas nutrieras eripe, pastor, oves.
Nomina nostra notet quo Christus in arce polorum
   Cum sanctisque suis nomina nostra notet. Amen.



Hymnus vespertinalis Saphico metro endecasyllabo editus, Adonium quarto continens in loco.



Inclytus pastor populique rector,
Cujus insignem colimus triumphum,
Nunc Adelwoldus sine fine laetus
   Regnat in astris.

Qui Pater noster fuit et magister,
Exhibens sacrae documenta vitae,
Et Deo semper satagens placere
   Corde benigno.

[Col. 0105C] O diem sanctum, celebrem, coruscum,
Quem Dei nobis pietas sacravit,
Ut Patri tanto mereremur almum
   Promere cantum!

Nunc eum nisu rogitemus omni,
Abluat nostrum pius ut reatum,
Et sua sancta prece nos ad altum
   Ducat olympum.

Sit Deo soli decus et potestas,
Laus in excelsis, honor ac perennis,
Qui suis totum moderans gubernat
   Legibus orbem. Amen.
Coeli senator inclyte, sancte Pater Ecclesiae
Adelwolde, supplices tuos exaudi servulos.
[Col. 0105D] Jam sidus inter sidera, resplendes super aethera,
Nobis benignus impetra Paracleti charismata.
Pronis rogamus mentibus hic coram tuis artubus,
Nostris adesto precibus serenus ac propitius.
Ut tuis necessariis protecti patrocinis,
Ad coelorum perpetua perveniamus gaudia,
Praestet nobis Ingenitus hoc atque Unigenitus,
Sanctus amborum Spiritus, trinus et unus Dominus.
   Amen.


Oremus.

Deus, qui praeclari sideris sancti pontificis Adelwoldi illustratione, novam populis Anglorum tribuisti lucem hodierna die clarescere: suppliciter imploramus clementiam, ut cujus magisterio totius religionis [Col. 0106A] documenta cognovimus, illius et exemplis informemur, et patrociniis adjuvemur. Per.


Ad missam.

Deus, qui hodiernam diem beati confessoris tui Adelwoldi episcopi transitu nobis honorabilem dedicasti: concede propitius, ut cujus eruditione veritatis tuae luce perfundimur, ejus intercessione coelestis vitae gaudia consequamur. Per.


Secreta.

Oblata servitutis nostrae munera tibi, Domine, quaesumus annua sancti Patris nostri Adelwoldi episcopi solemnitas commendet accepta: ut ejus pia supplicatione muniti, cunctorum nostrorum remissionem peccaminum et beatitudinis sempiternae mereamur [Col. 0106B] obtinere consortium. Per.


Praefatio.

V. D. aeterne Deus, quoniam adest nobis jucunda et votiva praesentis diei laetitia, quam Apostolici culminis honore sublimem, roseoque martyrii cruore solemnem, gloriosi pontificis Adelwoldi moderna celebritate consecrasti, et spem nobis tantae fiduciae contulisti, ut nos paternis ejus suffragiis, et a peccatorum nostrorum nexibus solvas et ad coelestia regna perducas. Per Christum.


Postcommunio.

Refectos, Domine, vitalis alimoniae sacramentis, sancti confessoris tui Adelwoldi intercessione gloriosa nos protege, et ad aeternum coelestis mensae [Col. 0106C] convivium pervenire concede. Per.


Alia.

Gregem tuum, Pastor aeterne, pii suffragatoris Adelwoldi Patris nostri defensione guberna, quaesumus, Domine, ut cujus benevolentia provocati superni amoris dulcedine pascimur, ejus interveniente patrocinio, et a temporalis vitae perturbationibus eruamur, et mansuris supernorum civium gaudiis inseramur. Per.


IV IDUS SEPTEMBRIS, IN TRANSLATIONE SANCTI ADELWOLDI.

Deus, qui nobis sanctum pontificem tuum Adelwoldum salutis aeternae doctorem tribuisti: concede propitius, ut cujus annuae translationis solemnia colimus, [Col. 0106D] ejus semper meritis adjuvemur et precibus. Per.


Super oblatam.

Sacrificium nostrum tibi, Domine, quaesumus, sancti Patris nostri Adelwoldi episcopi commendet oratio: ut nobis eo suffragante fiat sanctae majestatis tuae propitiatio, et peccatorum nostrorum exoptata remissio. Per.


Praefatio.

Votivam beati pontificis Adelwoldi translationem pia veneratione celebrantes, teque cernua devotione exorantes, ut ipsum nos apud clementiam tuam sentiamus habere patronum, quem tua gratia largiente salutis aeternae meruimus suscipere magistrum. Per Christum.


[Col. 0107A] Postcommunio.

Ut haec communio nos, Domine, tibi dignos efficiat, beatus Pater noster Adelwoldus suffragio, quaesumus, piae intercessionis obtineat. Per.


De horis peculiaribus.

Praeterea beatus Pater Adelwoldus horas regulares et peculiares sibi ad singulare servitium instituit, quas in tribus cursibus ordinavit: humillima diligentia quosque subjectos admonens, ut hoc secreto famulatu ignitis Satanae tentamentis vigilanter resisterent, et ea per Dei gratiam resistendo superarent, et ut fides quae per nostri Creatoris et piissimi Redemptoris incarnationem luce clarius enituit, instante futurae persecutionis tempore. quae jam vicinis [Col. 0108A] Antichristi temporibus ingruit, nullo modo, quod absit, titubando vacillet, sed his divinis roborata praeconiis integra jugiter et inviolata permaneat. Est enim primae psalmodiae cantilena ad laudem beatae Dei genitricis semperque virginis Mariae procurata; secunda autem ad honorem beatorum apostolorum Petri et Pauli omniumque nostri Salvatoris humanitati praesentialiter famulantium; tertia vero ad suffragia omnium sanctorum postulanda, ut eorum pia intercessione protecti, multiformem versipellis Antichristi et membrorum ejus fallaciam expugnare, et Christo remunerante coelestium praemiorum palmam mereamur accipere. Quae videlicet horae plerisque in locis habentur ascriptae, et ideo in hoc codicello sunt praetermissae.


[Col. 0107] Tropi.


Patris adest votiva dies, cantemus ovantes. Statuit ei.
Pontificem templo sibi quem sacravit in isto. Et principem.
Inter apostolicos stola splendente hierarchos. Ut sit illi.
Adelwolde, pia prece nos defende misellos. In aeternum.
Praesul Adelwoldus quia fulsit in ordine magnus. Statuit ei.
Constituens illum hodie super aethra polorum. Et principem.
Gloria, splendor, honor, decus et veneratio perpes. In aeternum.




[Col. 0107]
EPISTOLA WOLSTANI MONACHI WENTANI AD ELFEGUM WENTANUM EPISCOPUM Libro de Vita S. Swithuni praefixa, in qua multa de sancto ETHELWOLDO.


Incipit ad dominum specialis epistola Patrem,
Elfegum, Wenta residet qui praesul in urbe,
De sancti Patris Swithuni insignibus, et de
Basilica Petri, reserat qui limen Olympi.
[Col. 0107B] Domino pontifici, Wentanam principe Christo
   Qui regit Ecclesiam, prospera cuncta canam
Conferat Aelfhego regni coelestis honorem,
   Qui dedit hunc omni Pontificem populo.
Ipse tibi pacem tribuat sine fine perennem,
   Est qui sanctorum gloria pax et honor.
Hoc cupit ore pio, cupit hoc animoque benigno.
   Ultimus Anglorum servulus hymnicinum (i. e. cantorum)
Sit licet aegra mihi sine dogmatis igne loquela,
   Nec valeam tanto scribere digna viro:
Hoc tamen exiguum quod defero munus amoris,
   Commendare tibi, magne Pater, studui:
In quo perstrinxi quae fecit Rector Olympi
   Swithuni meritis coelica signa Patris:
[Col. 0107C] Per quem magna suis miracula praebuit Anglis,
   Millia languentum corpora sacrificans
Haec etenim cecini magnalia paupere cantu,
   Praesumendo boni de bonitate Dei,
Grandia de minimis est qui pensare suetus,
   Suscipiens viduae bina minuta libens.
[Col. 0108B] Qua non paupertas, sed erat pensata voluntas,
   Quae victum sprevit et sua cuncta dedit.
Haec igitur commendo tibi munuscula Patri,
   Quae vovi Domino reddere corde pio:
Ut tua dignetur haec corroborare potestas,
   Haec et ab infestis protegere insidiis:
Dignus apostolica resides qui praesul in aula,
   Instruis et populum dogmate catholicum.
Hocque monasterium variis ornatibus ornas,
   Intus et exterius illud ubique levans.
Quod quondam renovavit ovans antistes Adelwold,
   Sollicitudo cui nocte dieque fuit
Christicolas augere greges, atque ore paterno
   Hos cum lacte soli lacte nutrire poli.
Qui struxit firmis haec cuncta habitacula muris,
   [Col. 0108C] Ille etiam tectis texit et ipsa novis.
Et cunctis decoravit ovans id honoribus, hucque
   Dulcia piscosae flumina traxit aquae:
Secessusque laci penetrant secreta domorum,
   Mundantes totum murmure coenobium.
[Col. 0109A] Istius antiqui reparavit et atria templi,
   Moenibus excelsis culminibusque novis:
Partibus hoc Austri firmans et partibus Arcti.
   Porticibus solidis, arcubus et variis,
Addidit et plures sacris altaribus aedes,
   Quae retinent dubium liminis introitum.
Quisquis ut ignotis deambulat atria plantis,
   Nesciat unde meat, quove pedem referat.
Omni parte fores quia conspiciuntur apertae,
   Nec patet ulla sibi semita certa viae.
Huc illucque vagos stans circumducit ocellos,
   Attica Daedalei tecta stupetque soli:
Certior adveniat donec sibi ductor, et ipsum
   Ducat ad extremi limina vestibuli.
Hic secum mirans cruce se consignat; et unde
   [Col. 0109B] Exeat, attonito pectore scire nequit.
Sic constructa micat, sic et variata coruscat
   Machina, quae hanc matrem sustinet ecclesiam,
Quam Pater ille pius, summa pietate refertus,
   Nominis ad laudem celsitonantis Heri
Fundavit, struxit, dotavit, et inde sacravit,
   Et meruit templi solvere vota sui,
Regis Aedelredi visu cernente modesti,
   In regni solio qui superest hodie.
Illum Pontifices sequebantur in ordine plures,
   Complentes sanctum rite ministerium.
Quorum summus erat vultu maturus et actu,
   Canitie niveus Dunstan et angelicus.
Hunc sequebatur ovans Anglorum lucifer idem
   Praesul Adelwoldus, corde benignivolus.
[Col. 0109C] Post alii septem, quos nunc addicere promptum est. cwig,
   Carmine versifico cum pede dactylico,
Aelfstan Aethelgarus, rursumque Aelfstanus et Aes
   Aelfhean, Aethilsinus, hic et Adulfus erant.
Post alii plures aderant proceresque, ducesque,
   Gentis et Anglorum maxima pars comitum:
Quos e concilio pariter collegerat illo,
   Quod fuerat vici regis in Andeferan,
Idem pastor ovans et saepe notandus Adelwold,
   Sicut ei Domini gratia contulerat.
Et celebrant cuncti solemnia maxima templi,
   Plaudentes Domino pectore laudifluo.
Laetanturque bonis super omnibus ille benignus
   Quae statuit cunctis Praesul opima dari.
Fercula sunt admista epulis, cibus omnis abundat.
   [Col. 0109D] Nullus adest tristis, omnis adest hilaris.
Nulla fames, ubi sunt cunctis obsonia plenis,
   Et remanet vario mensa referta cibo;
Pincernaeque vagi cellaria saepe frequentant,
   Convivasque rogant, ut bibere incipiant.
Crateras magnos statuunt, et vina coronant,
   Miscentes potus potibus innumeris.
Fecundi calices, ubi rusticus impiger hausit
   Spumantem pateram gurgite mellifluam:
Et tandem pleno se totum proluit auro,
   Setigerum mentum concutiendo suum.
Sicque dies alterque dies processit in hymnis,
   [Col. 0110A] Et benedixerunt omnia corda Deum.
Omnibus expletis tandem solemniter hymnis
   Quos in honore Dei vox sonuit populi,
Unusquisque suas alacer repedavit ad oras,
   In Domino gaudens pectore et ore canens.
Nunquam tanta fuit talisque dicatio templi
   In tota Anglorum gente patrata reor:
Qualis erat Wenta celebrata potenter in urbe,
   In sancti Petri coenobio Veteri.
Quod Deus omnipotens sic protegat immaculatum
   Ut juge dignetur ipse habitare in eo:
Et quicunque humiles hoc ingrediuntur asylum,
   Exsultent plenae participes veniae.
His super Antistes sacro spiramine plenus
   Adhibuit Domino plurima vota suo.
[Col. 0110B] Nam fundamen ovans a cardine jecit eorum
   Porticus ut staret aedificata Deo.
Erexitque novum [(24) 1Kb] jacto fundamine templum:
   Ne tamen expleret raptus ab orbe fuit,
Pro meritis superam digne translatus in aulam,
   Quorum multiplices nec numerantur opes:
Altithronum primo quibus exhilaravit ab aevo,
   Donec Christo animam redderet ipse suam.
Vestra cui statim successit in arce potestas,
   Et coeptum vigili pectore struxit opus:
Insuper occultas studuistis et addere cryptas,
   Quas sic Daedaleum struxerat ingenium:
Quisquis ut ignotus veniens intraverit illas,
   Nesciat unde meat, quove pedem referat.
Sunt quibus occultae latitant quae hinc inde latebrae,
   [Col. 0110C] Quarum tecta patent, intus et antra latent,
Introitus quarum stat apertus, et exitus harum:
   Quas homo qui ignorat luce carere putat.
Nocte sub obscura quae stare videntur et umbrae:
   Sed tamen occulti lumina solis habent.
Cujus in exortu cum spicula prima resultant,
   Lucifer ingrediens spargit ubique jubar:
Et penetrat cunctas lucis splendore cavernas,
   Donec in Hesperium sol ruat Oceanum.
Machina stat quarum, sacram supportat et aram,
   Sanctorumque pias ordine reliquias,
Multiplicique modo manet utile culmen earum,
   Exteriora gerens, interiora tegens.
Talia et auxistis hic organa, qualia nusquam
   Cernuntur, gemino constabilita solo.
[Col. 0110D] Bisseni supra sociantur in ordine folles,
   Inferiusque jacent quatuor atque decem.
Flatibus alternis spiracula maxima reddunt,
   Quos agitant validi septuaginta viri.
Brachia versantes multo et sudore madentes,
   Certatimque suos quique monent socios:
Viribus ut totis impellant flamina sursum,
   Et rugiat pleno capsa referta sinu:
Sola quadringentas quae sustinet ordine musas,
   Quas manus organici temperat ingenii.
Has aperit clausas, iterumque has claudit apertas,
   Exigit ut varii certa camoena soni.
[Col. 0111A] Considuntque duo concordi pectore fratres,
   Et regit alphabetum rector uterque suum.
Suntque quater denis occulta foramina linguis,
   Inque suo retinet ordine quaeque decem.
Huc aliae currunt, illuc aliaeque recurrunt;
   Servantes modulis singula puncta suis.
Et feriunt jubilum septem discrimina vocum,
   Permisto lyrici carmine semitoni:
Inque modum tonitrus vox ferrea verberat aures,
   Praeter ut hunc solum nil capiat sonitum.
Concrepat in tantum sonus hinc, illincque resultans,
   Quisque manu patulas claudat ut auriculas,
Haud quaquam sufferre valens propiando rugitum,
   Quem reddunt varii concrepitando soni:
Musarumque melos auditur ubique per urbem,
   [Col. 0111B] Et peragrat totam fama volans patriam.
Hoc decus ecclesiae vovit tua cura Tonanti,
   Clavigeri inque sacri struxit honore Petri.
Insuper excelsum fecistis et addere templum
   Quo sine nocte manet continuata dies.
Turris ab axe micat, quo sol oriendo coruscat,
   Et spargit lucis spicula prima suae.
Quinque tenet patulis segmenta oculata fenestris,
   Per quadrasque plagas pandit ubique vias.
Stant excelsa tholis rostrata cacumina turris,
   Fornicibus variis et sinuata micant.
Quae sic ingenium docuit curvare peritum:
   Quod solet in pulchris addere pulchra locis.
Stat super auratis virgae fabricatio bullis.
   Aureus et totum splendor adornat opus,
[Col. 0111C] Luna coronato quoties radiaverit ortu,
   Alterum ab aede sacra surgit ad astra jubar:
Si nocte inspiciat hunc praetereundo viator,
   Et terram stellas credit habere suas.
Additur ad specimen stat ei quod vertice gallus
   Aureus ornatu grandis et intuitu.
Despicit omne solum, cunctis supereminet arvis
   Signiferi et Boreae sidera pulchra videns.
Imperii Sceptrum pedibus tenet ille superbis,
   Stat super et cunctum Wintoniae populum.
Imperat et cunctis evectus in aera gallis.
   Et regit occiduum nobilis imperium.
Impiger imbriferos qui suscipit undique ventos,
   Seque rotando suam praebet eis faciem.
Turbinis horrisonos suffertque viriliter ictus.
   [Col. 0111D] Intrepidus perstans; flabra, nives tolerans,
Oceano solem solus vidit ipse ruentem:
   Aurorae primum cernit et hic radium.
A longe adveniens oculo vicinus adhaeret,
   Figit et aspectum dissociante loco.
Quo fessus rapitur visu mirante viator,
   Et pede disjunctus lumine junctus adest.
Plura quid his addam? tota virtute laboras
   Ut decores totum undique coenobium.
Cujus nuper erat encaenia rite peracta,
   Et celebrata satis ordine mirifico:
Octo quod egregii Domino sanxere Hierarchi,
   Quos simul hic pietas fecit adesse Dei.
Primus erat quorum Sigericus onomate pulchro,
   [Col. 0112A] Victor honore potens, victor in arce nitens:
Ante retroque micans, habitu venerandus et actu.
   Cujus ab eloquio dulcia mella fluunt.
Quem Deus e coelis tueatur ubique supernis:
   Anglorum populis servet et incolumem.
Hunc Aelfstanus ovans, alter comitatur et Elfstan.
   Pontifices ambo, plenus uterque Deo.
Aelfheah adest, Ordbirhtus adest, Wilfsinus et Aelfric,
   Splendentes cuncti jure sacerdotii.
Incipiuntque omnes modulata voce canentes:
   Pax sit huic domui, pax sit et hic fidei:
Pax fiat intranti, pax et fiat egredienti:
   Semper in hocque loco, laus sit honorque Deo.
Sic in laude Dei resonant nova moenia templi,
   Omnis et in Domino lingua resultat ovans.
[Col. 0112B] Hinc adstant proceres, pueri hinc, juvenesque, senesque,
   Et celebrant sancti gaudia coenobii.
Sic optata diu data nunc memoranda per aevum,
   Votis plena piis fulsit in urbe dies;
In qua promeruit sua gaudia cernere Pastor,
   Officioque sacro reddere vota Deo.
Hinc te Pontifices circumdant, inde ministri.
   Te totum cinxit, hinc honor, inde favor.
Et simul hymnisona fratrum coeunte corona:
   Quisque tuum votum, qua valet arte, canit.
Cimbalicae voces calamis miscentur acutis.
   Disparibusque tropis dulce camoena sonat.
Insuper et cleri jubilat plebs omnis et infans:
   Et Deitatis opem machina trina tonat.
Laetitiae augmentum quoniam cumulatur in omni
   [Col. 0112C] Istius antiqui parte monasterii.
Laetanturque cibis omnes epulisque refecti,
   Potibus et variis omnibus atque bonis.
Sic hujus sancti nituit celebratio templi,
   Nomine apostolico sanctificata Deo.
Haec est aula pii fulgens in onomate Petri,
   Qui solet excelsos clave ligare polos:
Qui praestante Deo solvitque ligamina mundo,
   Et reserat cunctis coelica regna piis.
Haec quoque, Paule, tibi committitur, aula tuenda,
   Qui mundi cunctos ore domas populos.
Exsistatis ut hic speciales ambo patroni:
   Est quibus unus apex, gloria parque polo.
Exaudire Deum rogitetis et omnipotentem,
   Dignetur populi vota precesque sui.
[Col. 0112D] Quisquis ut hoc templum beneficia poscere quaerit,
   Impetret a Domino gaudia plena pio.
Qua vir apostolicus jacet almus et ille Birinus
   Has lavacro gentes qui lavit occiduas.
Signipotens in ea pausat quoque demate [l. corpore] Swithun
   Qui precibus cunctum sublevat hunc populum.
In medio templi fulgent Byrnstanus et Aelfheah,
   Jure sacerdotii cultor uterque Dei.
Summus et antistes, patriae decus, altor egentum,
   Spes peregrinorum, splendor honorque Patrum;
Noster Adelwoldus pastor, pater atque magister,
   Cujus in aeterna luce coruscat apex.
Cujus in Anglorum micat omni limine nomen,
   [Col. 0113A] Inque monasteriis, pluribus inque locis
Quae vovens Domino construxit, eique sacravit,
   Centenos in eis accumulando greges;
Qui inter Pontifices minimus nullatenus exstat,
   Cujus doctrinae splendet ubique jubar:
Inter apostolicos sed lucet in axe Hierarchos:
   Per quem signa facit jam manifesta Deus,
Illustrans oculos tetra caligine mersos,
   Et revocans nervis languida membra suis.
Ad cujus sacrum veniunt quicunque sepulcrum,
   Cum precibus plenam percipiunt veniam.
Quique fide pleni quaerunt beneficia Christi,
   Munera quae cupiunt coelitus inveniunt.
Comperit hoc nuper quidam vir nobilis Aelfelm,
   Insomnis tumbam jussus adire sacram;
[Col. 0113B] Cujus erant oculi nimio glaucomate clausi,
   Nec valuit phoebum cernere nec radium.
Qui mox huc veniens, Sanctus mandavit ut idem
   Percepit clarum luminis intuitum,
Et nullo ducente redit, miratur et in se
   Qualis erat veniens, qualis et hinc rediens.
Sic etiam quaedam nimis infirmata puella.
   Ducitur ad tumulum matre gemente sacrum.
Protinus obdormit vigilans sanissima surgit,
   Incolumisque domum cum genetrice redit.
Talia quid mirum rutilant quod signa per illum,
   Et quod post mortem clarus in aethre micat?
Cujus vita fuit virtutibus undique plena:
   Qui jugiter studuit corde placere Deo;
[Col. 0114A] Temporibusque suis clara atque exempla futuris
   Praebuit, altithronum semper amando Deum,
Multiplici jubilo gaudens feliciter: unde
   Exsultat Christi nobilis Ecclesia.
Est quoniam Dominus mirabilis et metuendus,
   Qui facit in sanctis signa stupenda suis.
Sunt alii plures etiam hinc atque inde locati,
   De quibus est scriptum quod canit Ecclesia:
Corpora Sanctorum sunt hic in pace sepulta,
   Et vivunt eorum nomina in aeternum.
Quorum facta sequens et dicta fideliter implens,
   Sedulus injunctum perficis officium.
Lumen apostolicum populis tua lingua ministrat,
   Et verbum Domini te reserante patet.
Pauperibus victum, nudis largiris amictum,
   [Col. 0114B] Dividis et miseris munera larga pius:
Ut commissa tibi duplicata talenta reportans,
   Introcas Domini gaudia vera tui.
Suscipe, quaeso, tibi quae defero munera patri,
   Atque ea quae meritis debita solvo tuis.
Haec tibi vita diu rogo prospera cuncta ministret,
   Luxque futura tibi prosperiora ferat.
Hic Domino multos solvas pia vota per annos,
   Ut tibi commissae multiplicentur oves.
Et subeas regnum grege te comitante supernum
   Cum sanctis semper laetus in arce poli.
Quod tibi concedat qui cuncta elementa gubernat
   Unus ubique potens in Trinitate Deus. Amen.




ANNO DOMIMI DCCCCLXXXIII.
WIDUKINDUS MONACHUS CORBEIENSIS.




[Col. 0113]
NOTITIA HISTORICA IN WIDUKINDUM.
(Fabric. Bibl. med. et inf. Lat.)
[Col. 0113]

WITIKINDUS, alias Widukindus, patria Saxo, monachus Corbeiensis, discendi causa monasterium Hirsaugiense adiit, post ad Corbeienses rediit, ibique scholis praefuit. Magnoaldus Ziegelbaur in Conspectu rei litterariae ord. S. Benedicti part. I, p. 99. Scripsit circa an. 980 De rebus Saxonum gestis libros III, editos primum inter Scriptores Germanicos Hervagii, Basil. 1532, fol., postea Reinero Reineccio, Frf. 1580 fol. ab Henrico Meibomio seniore, Frf., 1621, fol. cum adnotationibus quas nepos Scriptorum Germanicorum Collectionis tom. I repetiit. Tandem Leibnitius Summam Capitum Witichindi ex codice antiquo Casinensi inseruit tomo I S. R. Brunsvicensium p. 208 sequuntur, ibidem p. 211 variae lectiones ex codice archivi Dresdensis, et p. 221 codicis Casinensis. Poetica ejus, teste Sigeberto c. 129, sunt Passio Theclae virginis et Vita Pauli Eremitae, quae prosam habuit admistam: utrumque opus nondum typis est editum. Adde Lyseri Historiam poetarum medii aevi p. 283, 284; Paulinum De viris illustribus Corbeiae Saxonicae, p. 96.




[Col. 0115]
VIDUKINDI RES GESTAE SAXONICAE EDENTE D. GEORGIO WAITZ, PH. D:
(Apud Pertz Monumenta Germaniae historica, Script. tom. III.)
[Col. 0115]




LECTORI.

[Col. 0115A] Widukindum, libri quem jam edituri sumus auctorem, Saxonem et monachum fuisse Corbeiensem satis constat, et ipse praefatione profitetur. Vixit medio saeculo decimo. Chronico brevi Corbeiensi [(25) 1Kb] teste, Folkmaro abbate, qui inde ab an. 917-942 monasterio praefuit, monachus receptus est; inter quadraginta novem ipse ultimo proximus nominatur, ita ut postremis Folkmari annis demum coenobium intrasse videatur. Folkmari successorem Bovonem, qui annis 942-948 monasterium Corbeiense rexit, a Deo ostensum non concessum memorat [(26) 1Kb] , cujus tempore an. 946 obsides Boemorum jussu Ottonis populo praesentatos vidit [(27) 1Kb] . Sigebertus Gemblacensis tam in Chronico an. 973 quam in libro de SS. eccl. [(28) 1Kb] ipsius librorumque ab ipso relictorum mentionem facit. Trithemius [(29) 1Kb] vero plus quam 40 annis eum scholae Corbeiensi praefuisse monet, et ipsum Meginradi scholastici Hirsaugiensis fama allectum hunc adiisse et per aliquot dies apud eum commoratum fuisse tradit. De Widukindi vita praeter [Col. 0115B] haec nihil constat; de se ipso nihil adnotavit; neque quo anno obierit compertum habemus [(30) 1Kb] .

Widukindi memoriam quae scripsit opera nobis servarunt. Tradit Sigebertus, eum praeter historias etiam Vitam S. Pauli eremitae et passionem Teclae virginis composuisse [(31) 1Kb] . Idem monet Trithemius, praeterea vero plura ejus scripta recenset. Ita librum de studiis veterum monachorum eum confecisse testatur, ex quo haec affert verba [(32) 1Kb] : Monachorum ille (Meginradus) doctissimus praeceptor veluti Hieronymus alter divinarum interpres Scripturarum profundissimus sua nos eruditione vertit in stuporem, ut vere coelestis sapientiae dici queat armarium, quippe quem nihil lateat doctrinarum. Sermones ad fratres, epistolarum ad diversos librum [Col. 0116A] unum, epigrammaton librum unum in catalogo illustrium virorum [(33) 1Kb] ei tribuit, quorum alibi nullam fecit mentionem, quaeque an revera a nostro sint conscripta, non sine causa dubitari posse videtur [(34) 1Kb] . Certe omnia deperdita sunt aut hucusque nos latent; longe his vero praestant quae de Saxonum imperatorumque Saxonicorum historia scripsit Widukindus. Sigebertus Saxonum historiam usque ad mortem Ottonis primi et praeterea hujus Vitam eum scripsisse tradit. Sigeberto ut videtur auctore, haec repetivit Trithemius [(35) 1Kb] , in Chron. Hirsaugiensi [(36) 1Kb] vero nonnisi de gestis Heinrici I, Ottonis I, et origine Saxonum historiam tribus libellis digestam ei tribuit. Denique vero in annalibus ejusdem coenobii opera historica quatuor recenset [(37) 1Kb] . Supersunt libri tres rerum gestarum Saxonicarum, quibus auctor tam populi originem quam res ab Heinrico atque Ottone gestas descripsit. Eum de populi sui regumque historia alia quaedam confecisse, omnino negarim. Trithemius foedo errore modo totum opus, modo [Col. 0116B] singulos libros in catalogum recepisse videtur; quae de Vita Mathildis adjecit, unde hauserit nescio [(38) 1Kb] ; Vitam editam nostro nequaquam tribui posse, satis constat; hujus scriptor vero aliam Vitam nullam cognovit, sed cum talis desideraretur a reginae nepote, imperatore Heinrico II, istam confecit.---Sigebertus vero fortasse ipsius Widukindi verbis in errorem ductus est. Librum primum enim his incipit: Post operum nostrorum primordia, quibus summi imperatoris militum triumphos declaravi, etc. Haec procul dubio ad martyrum, Dei militum, Vitas supra allatas spectant, Sigebertus vero de imperatore Ottone cogitasse videtur, ideoque ejus gesta jam antea separatim descripta et edita esse statuit.

Libros rerum gestarum Saxonicarum Widukindus [Col. 0117A] Mathildi, Ottonis regis filiae, inscripsit; Heinrici et Ottonis, avi et patris, gesta scribere summum ejus fuit propositum; de Saxonum origine pauca tantum praemisit. Studuit brevi sed eleganti et perspicuae narrandi et scribendi rationi; strictim, inquit, et per partes scribimus, ut sermo sit legentibus planus, non fastidiosus. Dolet quidem librum ingenii sermonisque claritate egere; sed quod dolet, eum haec affectasse ostendit. Et revera Widukindus apta et quasi rotunda verborum constructione, narratione perspicua et gravi, tantum non omnibus hujus saeculi scriptoribus longe praestat. Quae descripsit magnam partem ipse vidit, alios libros nusquam fere exscripsit, ideoque inter praestantissimos historiae medii aevi fontes est referendus. De temporibus antiquissimis solam pene famam secutum se scripsisse ipse testatur [(39) 1Kb] ; vidit historias Anglo-Saxonum, nisi fallor, Bedae [(40) 1Kb] , Langobardorum Pauli Diaconi [(41) 1Kb] , Gothorum Jordanis [(42) 1Kb] , Francorum Gesta [(43) 1Kb] , sed pauca tantum ex his libris suo inseruit. In bellis a [Col. 0117B] Francis cum Saxonibus gestis [(44) 1Kb] et Ottonis habitu moribusque describendis [(45) 1Kb] Eginhardi Vitam Caroli prae oculis habuisse videtur. Ruodolfi vero translatione sancti Alexandri eum usum fuisse [(46) 1Kb] , vix putarim; uterque ex eodem fonte, prisca traditione, hausisse mihi videtur; ideoque valde inter se conveniunt, neque tamen omnino concordant. Ubi cum Liudprando in rebus enarrandis congruit [(47) 1Kb] , idem fere statuerim; certe ipsius libros non vidit. Etiam postea ex populi rumore, ex carminibus vulgaribus plura in historiam suam recepit; quae de Hattonis perfidia erga Adalbertum traderentur, tanquam vulgi rumore ficta, postea respuit quidem [(48) 1Kb] , vix tamen majorem fidem ea merentur, quae de dolo adversum Heinricum excogitato narrat. Hoc loco et saepius [(49) 1Kb] vocabulo fertur similibusque fontem illum indicare videtur; mimorum carmina et ipse affert [(50) 1Kb] ; et haud errare mihi videor, si magnam libri primi partem ad haec revocandam esse statuam. Primis [Col. 0117C] Heinrici ducis annis ipse nondum natus aut puer fuit primae aetatis; quae postea de his scripsit, ex sola traditione haurire potuit. Nam libro scripto in his rebus narrandis se usum esse, nusquam indicavit; ex chronico quodam Corbeiensi eum hausisse, quod plures statuerunt, ostendi nequit. Chronicon sub hoc nomine a Cl. Wedekind editum saeculo superiori ex ipso Widukindo magnam partem est compilatum; annales vero Corbeienses supra editos non vidisse, certe non ad librum scribendum adhibuisse videtur [(51) 1Kb] . Nam annorum computationem, quam illi satis accuratam exhibent, noster prorsus [Col. 0118A] neglexit, praeterea plura in illis relata ipse omisit. Widukindi Historiam non ex annalibus confectam, sed ex rerum cognitione aliunde hausta scriptam esse, cuique librum pervolventi perspicuum fore confido. Ultimis Heinrici annis et praesertim Ottonis temporibus res quas narrat bene compertas habuit; his fuit coaevus, regiae domui et ipse conjunctus, ideoque procul dubio rerum cognitione satis instructus. Errores etiam hac parte commisit; sed quae in ipsa Saxonia gesta sunt, recte perspexit, et haec ipsi credere fas est.

Libri editi usque ad Ottonis primi mortem historiam deducunt; maximam vero partem jam antea conscriptam esse facile est demonstratu. Nam Ottone imperatore vivo se scripsisse, Widukindus saepissime indicat [(52) 1Kb] ; et codex Dresdensis non integrum tertium librum exhibet, sed c. 69 his verbis finitur: Is finis Wichmanno talisque omnibus fere qui contra imperatorem arma sumpserunt, patrem tuum.

[Col. 0118B] Hucusque vero, ni fallor, a. 967 vergente Widukindus scripsit. Sunt quidem quae ipsum jam antea libro finem imposuisse, innuere videantur. Wichmanno subacto, rebusque, ut ipsius verbis utar, rite compositis, Ottonem iterum in Italiam profectum esse tradit, res vero ibidem gestas quam brevissime attingit. Haec nostrae, inquit, tenuitatis non est edicere, sed, ut initio historiae praedixi, in tantum fideli devotione elaborasse sufficiat. Caeterum erga tuam claritatem serenitatemque---magna devotio opus humile magnificet. At finis civilis belli terminus sit libelli. Haec verba quam maxime fini convenire nemo non videt. Res sive in Italia sive in Germania a. 964-967 gestas, si bella Slavica excipias, nullae ne indicantur quidem a nostro. Usque ad medium a. 964 c. 63 res perstringit a. 965 incipiente Otto in Germaniam rediit, mense Junio Gero, Octobri Bruno obierunt Anno sequenti Mathildis, Ottonis filia, abbatissa Quedlinburgensis [Col. 0118C] electa et constituta [(53) 1Kb] , imperator vero iterum in Italiam profectus est. De his omnibus nihil Widukindus.---Attamen jam a. 964 librum ejus conscriptum esse statuere non licet. Post obitum Brunonis archiepiscopi [(54) 1Kb] , dum imperator Otto cum filio Ottone in Italia morabatur [(55) 1Kb] , tricesimo anno post victoriam de Ungariis a 938 in Saxonia reportatam [(56) 1Kb] , Widukindus in historia scribenda occupatus fuit. Wichmannus, de cujus interitu ultimis capitibus dicit, mense Septembri a. 967 mortuus esse videtur [(57) 1Kb] ; in nativitate Domini ejusdem anni Otto II imperialem accepit [Col. 0119A] coronam. Cujus rei cum nonnisi in continuatione post addita, mentio fiat [(58) 1Kb] , ultimis anni 967 aut primis a. 968 mensibus [(59) 1Kb] librum esse absolutum, recte statuere mihi videor. Sed res ab Ottone his annis gestas per partes scripsit; usque ad a. 958 res Saxonicas satis fuse exposuit; postea cum imperator in Italiam profectus esset ibique per plurimos annos degeret, quae ibidem gesta sunt memoriae tradere noluit [(60) 1Kb] , turbarum vero quas Wichmannus in Saxonia et Slavia excitavit finem descripsit. Denique, Ottone Magno imperatore mortuo, pauca historiae adjicienda esse judicavit. Imperatoris epistola (968), bella cum Graecis gesta (969), nuptiae Ottonis secundi (972), obitus Mathildis reginae, Wilhelmi et Bernardi pontificum (968), Hermanni ducis, ipsius denique imperatoris (973) his referuntur. In plerisque codicibus cum prioribus arctissime conjuncta leguntur, jam Thietmarus iis usus est, Sigebertus, Ekkehardus, Annalista Saxo eadem adhibuerunt; ideoque quin etiam haec ab [Col. 0119B] ipso Widukindo addita sint, minime dubito, quamvis dicendi rationem paulo diversam offendere mihi videar, et Trithemius Widukindi historiam ab alio quopiam completam esse moneat [(61) 1Kb] . Quae ad Vitam Mathildis prope accedere videntur, ex ea revera hausta esse nullo modo concesserim. Procul dubio paulo post Ottonis mortem haec scripta sunt, ab ipso Widukindo addita, ut imperatoris res absolveret, quas in Germania gestas ipse vidit. Non continuam horum annorum confecit historiam, sed pauca tantum quae huc facere viderentur, memoriae tradidit. Utinam haec quoque accuratius exposuisset, utinam alter Widukindus Ottonis II et III historiam conscripsisset!

Ipse vero, cum postea continuatione illa librum augeret, etiam III, c. 2, de Bovone Corbeiensi quae in codice Dresdensi desiderantur addidisse videtur; historiam vero Hattonis et Adalberti qualem in eodem codice legimus jejunam et nimis timidam [(62) 1Kb] [Col. 0119C] non Widukindo, sed nescio cui Moguntinae dioceseos scribae, tribuendam esse puto.---Postea vero totum librum retractasse videtur. In codice enim Casinensi, quae de Adalberti interitu et de Bovone scripta erant omittuntur, quaedam aliter expressa, verba verbis mutata leguntur. Libros in capita divisos hic solus habet, singulisque libris eorum indicem praemittit. Quod, cum Widukindus ultimam operi manum imponeret, factum esse videtur.

Novae vero Widukindi editioni procurandae haec fuerunt subsidia:

A. Codex olim archivi, jam vero bibliothecae regiae Dresdensis, membr. 21 fol., olim monasterii Veteris Cellae, Pertzio qui ipsum vidit teste, saeculi XII. Ebert ex codice quodam Corbeiensi eum descriptum esse putavit [(63) 1Kb] . Finitur c. 69 verbis supra allatis, continuatione destitutus; ideoque primum locum ei tribuendum esse censui. Alioquin optimus judicari nequit, scriptor non ubique satis accuratus [Col. 0120A] fuisse, nomina interdum mutasse, neque verecunde antiquam scribendi rationem servasse videtur; Hattonis historiam, nisi fallor, interpolatam sistit. Hoc codice Fabricius in libris suis usus est; Reineccius ex eodem editionem suam adornavit; postea varias lectiones a Tenzelio secum communicatas Leibnitz edidit [(64) 1Kb] , denique b. m. Ebert a. 1821 codicem cum Meibomii editione accuratius contulit, eoque duce integram lectionis varietatem annotavi. Duo ejus desunt folia [(65) 1Kb] .

Reliqui codices et editiones omnes usque ad annum. 973 historiam deducunt:

1. monasterii Casinensis n. 289 membr. 4, fol. 39-120, saec. XI, vergente vel XII incipiente, manu Beneventana, scriptus [(66) 1Kb] , cujus lectiones a L. Zaccagnio bibl. Vaticanae custode sibi transmissas Leibnitz edidit [(67) 1Kb] . Codicem iterum cum editione Frechtii Pertz contulit eumque accuratius descripsit [(68) 1Kb] . Est omnium qui supersunt antiquissimus, et Widukindi libros ab ipso singulis locis retractatos [Col. 0120B] servasse videtur. Neque tamen mendis vitiisque caret. Saepius quam caeteri contra linguae Latinae regulas peccat, quod an Widukindo tribuendum sit valde dubito; verborum scribendorum ratio saepius a vulgari recedit, et multa sunt quae scriptorem Italicum comprobent [(69) 1Kb] .

2. C. olim monasterii Steinvelt [(70) 1Kb] ; medio ut videtur saec. XII scriptus, fol. 135-198, quem ipse quam accuratissime possim contuli. Bis [(71) 1Kb] quae in codice Casinensis omittuntur, postea ut videtur a Widukindo deleta, hic exhibentur. Codex quamvis non ubique pari diligentia scriptus, magni faciendus est et in singulis verbis exhibendis vix minoris auctoritatis quam Casinensis. Scriptor quod habuit exemplar plerumque accurate secutus esse videtur, verborum tamen ordinem interdum turbavit, aliisque mendis nonnihil laborat.

3. Primam Widukindi editionem curavit Frecht typis Hervagianis Basileae a. 1532 fol., usus codice [Col. 0120C] monasterii Erbaci (Eberbach) prope Rhenum cujus aetatem et conditionem non indicavit. Locis supra allatis cum codice 2 convenit, attamen ex ipso transcriptus esse nequit. Multa quae in 2 desunt vocabula apud 3 recte leguntur, quae codex Steinvelt. depravata exhibet, Frecht sana expressit, alibi Widukindi verba mutavit quae in 2 integra exstant. Utroque accurate collato, majori inter se quam cum caeteris affinitate eos conjungi, si duos illos locos allatos excipias, vix deprehendes.---Caeterum Frechtianum exemplar Widukindum satis depravatum exhibet, nihilominus vero lectiones omnes adnotandas judicavi.

Hanc editionem codicis Dresdensis ope Reineccium emendasse (Francf. ex officina Wecheli 1577 fol.) jam dixi; eleganti vero studens sermoni, auctoris verba saepe mutavit (e. gr. quia semper in quod), alia addidit, alia omisit, praeterea typorum erroribus valde librum maculavit; ideoque nullam [Col. 0121A] ejus rationem habui, nisi quod lacunam illam codicis Dresdensis ex ipso supplere conatus sim. Nam folia duo jam Tenzelii tempore deperdita Reineccius legit; ideoque his capitibus ejus lectiones omnes, quamvis procul dubio non omnes ex codice haustas, annotavi et littera a significavi.

4. Meibomius senior Francf. 1621 fol. iterum Widukindum edidit adnotationibusque non contemnendis illustravit, quam editionem nepos in volumine primo SS. rerum Germ. (Helmstadii 1688 fol.) repetivit. Ille ope manuscripti codicis, etsi non integri, sed alicubi mutilati, se editionem adornasse, plerumque vero Frechtianum exemplar secutum esse, testatur. Codicis vero nonnisi bis mentionem facit [(72) 1Kb] . Caeterum modo Frechtium, modo Reineccium, nullo certo consilio ductus, secutus est, in notis quoque nonnisi Reineccii et Urspergensis lectiones cum Frechtii editione comparat. Quamvis igitur codicem, fortasse ipsum Dresdensem, eum vidisse haud negarim, nusquam tamen eo usum [Col. 0121B] esse satis apparet. Editorum mendis nova accesserunt, sive typorum errore, sive editoris incuria, sive corrigendi audacia. Nonnisi paucis locis lectiones annotavi.

Leibnitz SS. rer. Br. I, pag. 70, et Bouquet. SS. rer. Gall. VIII, pag. 217, etiam Widukindi fragmenta receperunt, nullius vero codicis ope adjuti.

Codicem monasterii Corbeiensis penes se habuisse Falke testatur [(73) 1Kb] , atque in codice traditionum Corbeiensium plures ex illo affert lectiones (p. 159, 307, 401, 416, 456, 465, 471, 574, 584). Codicem pariter atque chronicon Corbeiense esse fictitium, lectiones vero ex illis quas edidit Leibnitz desumptas, sane putarem [(74) 1Kb] , nisi Grupen, vir summae fidei, se ipsum hunc vidisse codicem professus esset [(75) 1Kb] , quem a Falkio delusum esse, equidem haud facile dixerim. Codicis vestigia nulla reperi, sive sit deperditus, sive tenebris obrutus. Ut nihil desit editioni nostrae, lectiones varias a Falkio enotatas recepi [Col. 0121C] easque signavi.

Saeculo XVI incipiente Widukindi codicem in monasterio Novi operis prope Halam fuisse, Ebert ostendit [(76) 1Kb] ; nisi vero idem sit qui Dresdensis, deperditus haberi debet.---De aliis libris mss. per tria saecula fama nihil vulgavit.

Per medium aevum vero plura fuisse exemplaria videntur; nam Widukindi librum multi chronographi secuti sunt ipsumque pro parte ad verbum exscripserunt. Primo loco Thietmarus nominandus est, quem magnam primi et secundi libri partem ex nostro hausisse jam satis constat. Attamen nullibi fere ipsius verba retinuit, sed suo more easdem res mutato sermone expressit. Ideo magis ad Widukindum explicandum quam ad verba restituenda adhiberi potest.

5. Annales Metenses, saec. X aut XI conscripti, ex Widukindo quam plurima sumpserunt ejusque narrationem in epitomen redegerunt. Codex a Chesnio [Col. 0121D] editus verbis, I, c. 36, acceptoque sacramento finitur [(77) 1Kb] et plerumque veris lectionibus concordat.

6. Ekkehardus Uraugiensis magnam Widukindi partem ad verbum fere descripsit, codice usus qui [Col. 0122A] ad 2 prope accedere videtur [(78) 1Kb] . Ex ipso vero ad chronographos medii aevi quam plurimos Widukindi narratio pervenit, monachum Hamerslebensem, chronographum Saxonem, chronici Halberstadensis auctorem, Albertum Stadensem, chronicae sancti Pantaleonis scriptorem, Heinricum de Hervordia, Andream Ratisbonensem, Trithemium, Staindelium et alios [(79) 1Kb] . Hi omnes, si Trithemium excipias, Widukindi librum haud habuisse videntur [(80) 1Kb] , sed in rebus Saxonicis enarrandis Ekkehardum secuti sunt.

Sigebertus Gemblacensis vero ipso Widukindo ad Chronica sua scribenda usus est, sed brevi narrationi studens sermonem ubique fere mutavit, ita ut vix semel aut bis codicis lectionem perspicere liceat; his locis vero cum 1 fere convenit.

7. Annalista Saxo et Ekkehardum et Widukindum adhibuit, hujus codicem 2 (3) et 6 similem secutus, quem satis accurate expressit, ita ut saepius ad veram lectionem firmandam facere possit.

[Col. 0122B] Chronographi Saxonici posterioris aevi plures fortasse Widukindum habuerunt (id quod de Gobelino Persona [(81) 1Kb] constat), sed integra verba nullus exscripsit ante Trithemium, qui quamvis plerumque Ekkehardo usus sit, certe tamen electionem et coronationem Ottonis Widukindo duce narravit [(82) 1Kb] , quam plurima vero ex ingenio addidit.

His subsidiis adjutus Widukindi libros integritati restituere conatus sum, maxime codicem Casinensem tanquam antiquissimum secutus, quem ope Dresdensis et Steinveldensis emendavi. Alius ex alio minime descriptus est; ideoque errores et vitia communia vix deprehendas; unius vero menda ne Widukindo obtruderem cavi. Ita quod saepe neque tamen semper 1 exhibet: urbs qui, recipere nolui, fluvius quod vero ex 1 et A scribendum esse duxi. In verbis exprimendis plerumque 1 et 2 secutus sum; ubique scripsi namque, tamquam, umquam, aliquamdiu, dampno, tempto, sumptus, promptus, etc., adm., [Col. 0122C] adn., adp., adq., adt., inb., inm., et inp., exceptis verbis imperio et imperatore, obp., obt., subc., subp., quod in utroque codice plerumque, in 2. semper fere legitur; praeterea heremitis; ex 1., nothus, ex 2. totiens etc. 1 et 2 exhibent indutiae, contio, convicia, deliciae, caeterum vero in ejusmodi verbis inter se valde discordant neque sibi ipsi semper constant. 1: otium, pretium, nuntius, negotium, initium, audatia, tertius, vitium, palatium, ubi 2: ocium, etc.; hic etiam: amicitia, spacium, hospicium, sentencia, econtra vero: conditio, militia, quae apud 1: condicio, milicia. In hac varietate maxime 1 secutus sum et ti praetuli. Ubique etiam ae et ae scripsi quamvis 2 saepissime e pro ae, et [Figure: [Littera] 1Kb] pro ae et ae exhibeat; ae vero in his verbis: paene, aelatus, aepiscopus, aequus, variae, etc. ex 1, aequus, laegatus ex 2. recipere nolui, neque de his omnibus codicum lectiones singulis locis adnotavi; ubi vero singularia quaedam in 1. occurrunt ut redidit, afirmare, neglego, etc., haec in [Col. 0122D] notas criticas retuli.

Caeterum in adnotationibus adjiciendis id maxime consilii egi, ut auctoris errores corrigerem, locos obscuriores explanarem, res geographicas et chronologicas illustrarem. Quae recte jam Meibomius [Col. 0123A] vidit, ipsi tribuere fas duxi, plerasque tamen ejus notas rejeci. Quae Leibnitz et Bouquet adnotarunt, vix semel aut bis quae repeterentur digna visa sunt. Ubique vero in hac Widukindi editione adornanda [Col. 0124A] me summo Pertzii consilio et auxilio adjutum fuisse gratissimo animo profiteor.


Hannoverae a. d. III Idus Febr. 1839. G. WAITZ.



[LIBER I.]



AD DOMINAM MAHTHILDAM [1 1Kb] IMPERATORIS FILIAM. LIBRI PRIMI INCIPIT PRAEPHATIO [2 1Kb] .
[Col. 0123]

[Col. 0123B] Flore [3 1Kb] virginali cum majestate imperiali ac sapientia singulari fulgenti dominae Mahthildae ultimus servulorum Christi martirum Stephani atque Viti, Corbeius [4 1Kb] Widukindus [5 1Kb] , totius servitutis devotissimum [6 1Kb] famulatum veramque in Salvatore salutem. Quamvis te paternae potentiae [7 1Kb] gloria singularis magnificet ac clarissima decoret sapientia, nostra tamen humilitas praesumit de proxima sceptris semper clementia, quia nostra devotio a tua pietate suscipiatur, etiamsi non mereatur. Nam cum nostro labore patris potentissimi avique tui gloriosissimi [Col. 0124B] res gestas memoriae traditas legeris, habes unde ex optima et gloriosissima melior gloriosiorque efficiaris. Nec tamen omnia eorum gesta nos posse comprehendere fatemur, sed strictim et per partes scribimus, ut sermo sit legentibus planus, non fastidiosus. Sed et de origine statuque gentis, in qua ipse rerum dominus Heinricus [8 1Kb] primus regnavit, pauca scribere curavi, ut ea legendo animum oblectes, curas releves, pulchro otio vaces. Legat igitur tua claritas istum libellum ea pietate nostri memor, qua est conscriptus devotione. Vale [9 1Kb] .


[Col. 0123] EXPLICIT [10 1Kb] PRAEFATIO.



INCIPIUNT CAPITULA
[Col. 0123]

    [Col. 0123C] 1. Quia alios libellos scripserit preter istum.
    2. De origine gentis Saxonice variam opinionem multorum narrat.
    3. Quod navibus advecti sint in locum qui dicitur Hathalaon.
    4. Quod graviter adventum eorum Thuringi ferant et cum eis pugnent.
    5. Quomodo adolescens terram auro comparavit.
    6. Thuringi accusant Saxones de rupto federe; Saxones autem victores existunt.
    7. Unde Saxones dicantur.
    8. Nomen Saxonum celebre fit et a Brettis in auxilium sumuntur.
    9. Thiadricus [11 1Kb] in regem eligitur et Saxones vocat in auxilium contra Hyrminfridum.
    [Col. 0123D] 10. Iring [12 1Kb] Thiadricum [13 1Kb] contra Saxones instigat.
    11. Hathagath Saxones ad bellandum provocat.
    12. Saxones capta urbe deponunt aquilam.
    13. Thiadricus [14 1Kb] Saxonibus terram tradit, et Hirminfridus occiditur.
    14. Qualiter Saxones agros dividunt, et quia triformi genere ac lege vivunt.
    15. Qualiter eos magnus Carolus Christianos fecit.
    [Col. 0124C] 16. De Luthuvico et Brunone et Oddone et Conrado rege.
    17. De rege Heinrico.
    18. De Ungariis qui et Avares dicuntur.
    19. Ungarii a magno Carolo clausi, sed ab Arnulfo dimissi.
    20. Qualiter Ungarii Saxoniam vastabant.
    21. Heinricus fit dux Saxonie.
    22. De Hinrico [15 1Kb] et episcopo Hathone et comite Adelberhto.
    23. De Conrado et ejus fratre Evurhardo [16 1Kb] .
    24. Conradus obsedit Heinricum.
    25. Conradi regis sermo ante mortem.
    26. Evurhardus [17 1Kb] regem constituit Heinricum.
    27. Heinricus autem rex factus confusum in [Col. 0124D] brevi colligit regnum.
    28. De Luthuvico et filiis ejus.
    29. De Carolo et Odone et posteris eorum.
    30. Qualiter Heinricus rex [18 1Kb] regnum Lothariorum obtinuit.
    31. De filiis regis Heinrici et regina Mahthilda, et genealogia ejus.
    32. De Ungariis et de captivo [19 1Kb] eorum, et quia pax per eum novem annis firmata sit.
    [Col. 0125A] 33. De manu Dyonisii martyris.
    34. De sancto martire Vito.
    35. Qualiter rex Heinricus novem annos pacis habuerit.
    36. De Redariis quomodo victi sunt.
    37. De nuptiis filii regis.
    [Col. 0126A] 38. Contio regis, et quomodo Ungarios publico bello vicit.
    39. Quomodo victor reversus est et de moribus ejus.
    40. Quomodo Danos vicit.
    41. Quomodo morbo gravatur et moritur, et ubi sepelitur.

[Col. 0125] EXPLICIUNT CAPITULA.





INCIPIT LIBER PRIMUS RERUM GESTARUM SAXONICARUM [20 1Kb] .
[Col. 0125]

[Col. 0125B] 1. Post operum nostrorum primordia, quibus summi Imperatoris militum triumphos declaravi, nemo me miretur principum nostrorum res gestas litteris velle commendare; quia in illo opere professioni meae, ut potui, quod debui exolvi, modo generis gentisque meae devotioni, ut queo, elaborare non effugio.

2 [21 1Kb] . Et primum quidem de origine statuque gentis pauca expediam, solam pene famam sequens in hac parte, nimia vetustate omnem fere certitudinem obscurante. Nam super hac re varia opinio est, aliis arbitrantibus de Danis Northmannisque [22 1Kb] originem duxisse Saxones, aliis autem aestimantibus, ut ipse adolescentulus audivi quendam praedicantem, de Graecis, quia ipsi dicerent, Saxones reliquias [Col. 0125C] fuisse Macedonici exercitus, qui secutus magnum Alexandrum inmatura morte ipsius per totum orbem sit dispersus [(83) 1Kb] . Caeterum gentem antiquam et nobilem fuisse non ambigitur; de quibus et in contione Agrippae ad Judaeos in Josepho [23 1Kb] oratio [24 1Kb] contexitur [(84) 1Kb] , et Lucani poetae sententia probatur [(85) 1Kb] .

3. Pro certo autem novimus Saxones his regionibus navibus advectos [(86) 1Kb] , et loco primum appliplicuisse qui usque hodie nuncupatur [25 1Kb] Hadolaun [26 1Kb] [(87) 1Kb] .

4. Incolis vero adventum eorum graviter ferentibus, qui Thuringi traduntur fuisse, arma contra eos movent; Saxonibus vero acriter resistentibus, portum obtinent. Diu deinde inter se dimicantibus, [Col. 0126B] et multis hinc inde cadentibus, placuit utrisque de pace tractare, foedus inire; actumque [27 1Kb] est foedus eo pacto, quo haberent Saxones vendendi emendique copiam, caeterum ab agris, a caede hominum atque rapina abstinerent; stetitque illud [28 1Kb] foedus inviolabiliter multis diebus. Cumque Saxonibus defecisset pecunia, quid venderent aut emerent non habentibus, inutilem sibi pacem esse arbitrabantur [29 1Kb] .

5. Ea igitur tempestate contigit adolescentem [30 1Kb] quendam egredi de navibus oneratum multo auro [31 1Kb] torque aurea, simulque armillis aureis; cui obvius quidam Thuringorum: Quid sibi vult, inquit [32 1Kb] , tam ingens aurum circa tuum famelicum collum? Emptorem, inquit, quaero, ad nichil aliud istud aurum gero [33 1Kb] ; qui enim fame periclitor, quo auro delecter [Col. 0126C] [34 1Kb] ? At ille qualitatem quantitatemque pretii rogat. Nullum, inquit, michi est [35 1Kb] , Saxo, discrimen in pretio; quicquid dabis gratum teneo. Ille vero [36 1Kb] subridens adolescentem: Quid si, inquit, de isto pulvere sinum tibi [37 1Kb] impleo? erat enim in praesenti loco egesta humus plurima. Saxo nichil cunctatus aperit sinum et accipit [38 1Kb] humum, ilicoque Thuringo tradidit aurum; laetus uterque ad suos repedat. Thuringi Thuringum laudibus ad coelum tollunt, qui nobili fraude Saxonem deceperit, fortunatumque eum inter omnes mortales fuisse, qui vili pretio tam ingens aurum possederit. Caeterum certi [39 1Kb] de victoria, de Saxonibus jam quasi triumphabant. Interea Saxo privatus auro, oneratus vero multa humo, appropiat navibus. Sociis igitur ei occurrentibus, [Col. 0127A] et quid ageret admirantibus, alii eum irridere coeperunt amicorum [40 1Kb] , alii arguere, omnes pariter amentem eum crediderunt. At ille postulato silentio: Sequimini, inquit, me, optimi Saxones, et meam vobis amentiam probabitis utilem. At illi, licet dubii, sequuntur [41 1Kb] tamen ducem. Ille autem sumpta humo, per vicinos agros quam potuit subtiliter sparsit, et castrorum loca occupavit.

6. Ut autem viderunt [42 1Kb] Thuringi castra Saxonum, intolerabilis res eis visa [43 1Kb] est, et missis legatis conquesti sunt de rupto foedere ac violato pacto ex parte Saxonum. Saxones respondent se hactenus foedus inviolabiliter servasse; terram proprio auro comparatam cum pace velle obtinere, aut certe armis defendere. His auditis, incolae jam [Col. 0127B] maledicebant aurum Saxonicum, et quem paulo ante felicem esse praedicabant [44 1Kb] , auctorem perditionis suae [45 1Kb] suaeque regionis fatentur. Ira deinde accensi, caeco marte sine ordine et sine consilio irruunt in castra; Saxones vero parati hostes excipiunt sternuntque, et rebus prospere gestis, proxima circumcirca loca jure belli obtinent. Diu itaque crebroque cum ab alterutris pugnatum foret, et Thuringi Saxones sibi superiores fore pensarent, per internuntios postulant, utrosque inermes convenire, et de pace iterum tractare, condicto loco dieque. Saxones postulatis se oboedire [45* 1Kb] respondent. Erat autem [46 1Kb] illis diebus Saxonibus magnorum cultellorum usus, quibus usque hodie Angli utuntur, morem gentis antiquae sectantes. Quibus armati Saxones [Col. 0127C] sub sagis suis, procedunt castris occurruntque Thuringis condicto loco. Cumque viderent hostes inermes, et omnes principes Thuringorum adesse, tempus rati totius regionis obtinendae, cultellis abstractis, super inermes et inprovisos irruunt et omnes fundunt, ita ut ne unus quidem ex eis superfuerit. Saxones clari existere, et nimium terrorem vicinis gentibus incutere coeperunt.

7. Fuerunt autem et qui hoc facinore nomen illis inditum tradant [47 1Kb] . Cultelli enim nostra lingua sa[.....]s [(88) 1Kb] dicuntur, ideoque Saxones nuncupatos, quia cultellis tantam multitudinem fudissent.

8. Dum ea geruntur [48 1Kb] apud Saxoniam [49 1Kb] quae ita modo vocitatur regionem, Brittannia [50 1Kb] , a Vespasiano [Col. 0128A] principe jam olim inter provincias redacta et sub clientela Romanorum multo tempore utiliter degens, a vicinis nationibus inpugnatur, eo quod auxilio Romanorum destituta videretur. Populus namque Romanus, Martiali imperatore a militibus interfecto [(89) 1Kb] , externis bellis graviter fatigatus, non sufficiebat solita auxilia administrare amicis. Exstructo tamen ingenti opere ad munimen regionis inter confinia a mari usque ad mare, ubi inpetus hostium videbatur fore, relinquebant regionem Romani. Sed hosti acriori et ad bellandum prompto, ubi gens mollis et pigra belli resistit, nulla difficultas in destruendo opere fuit. Igitur fama prodente de rebus a Saxonibus prospere gestis, supplicem mittunt legationem ad eorum postulanda auxilia [(90) 1Kb] . [Col. 0128B] Et procedentes legati: Optimi, inquiunt, Saxones, miseri Bretti [51 1Kb] crebris hostium incursionibus fatigati et admodum contriti, auditis victoriis a vobis magnifice patratis, miserunt nos ad vos, supplicantes ut ab eis vestra auxilia [52 1Kb] non subtrahatis. Terram latam et spatiosam et omnium rerum copia refertam vestrae mandant ditioni parere. Sub Romanorum hactenus clientela ac tutela liberaliter viximus; post Romanos vobis meliores ignoramus; ideo sub vestrae virtutis alas fugere quaerimus. Vestra virtute, vestris armis hostibus tantum superiores inveniamur, et quicquid inponitis servitii, libenter sustinemus. Patres ad haec pauca respondent: Certos amicos Brettis Saxones sciatis, et eorum necessitatibus atque commodis aeque semper affuturos. Legati laeti redierunt in patriam [53 1Kb] , [Col. 0128C] exoptato nuntio socios laetiores reddentes. Deinde promissus in Brittanniam [54 1Kb] mittitur exercitus, et gratanter ab amicis susceptus, in brevi liberat regionem a latronibus, restituens patriam incolis. Neque enim in id agendo multum laboris fuit, quippe qui jam olim audita fama Saxonum perculsi terrebantur, dummodo praesentia eorum procul pelluntur. Erant enim hae gentes Brettis adversae, Scotti et Pehti [55 1Kb] , adversus quos militantes Saxones, accipiebant a Brettis omnia ad usum necessaria. Manserunt itaque in illa regione aliquanto tempore, vicaria Brettorum bene usi amicitia. Ut autem viderunt principes exercitus terram latam ac fertilem et incolarum manus ad bellandum pigras, se vero ac maximam [Col. 0129A] partem Saxonum sine certis sedibus, mittunt ad revocandum [(91) 1Kb] majorem exercitum [56 1Kb] , et pace facta cum Scottis et Pehtis [57 1Kb] [(92) 1Kb] , in commune contra Brettos consurgunt, eosque regione propellunt, suae ditioni regionem distribuunt. Et quia illa insula in angulo quodam maris sita est [(93) 1Kb] , Anglisaxones usque hodie vocitantur. De quibus omnibus si quis plenius scire voluerit, historiam gentis ejusdem legat [(94) 1Kb] , et ibi [58 1Kb] inveniet quomodo aut sub quibus ducibus haec omnia acta sint, vel qualiter ad christianitatis nomen per virum suis temporibus sanctissimum, papam videlicet Gregorium, pervenerint. Nos vero coeptam historiae viam recurramus [59 1Kb] .

9. Post haec moritur Huga [60 1Kb] rex Francorum, nullumque alium heredem regni relinquens praeter [Col. 0129B] unicam filiam nomine Amalbergam, quae nupserat Irminfrido [61 1Kb] regi Thuringorum. Populus autem Francorum, a seniore suo humane clementerque tractatus, pro gratiarum actione rependenda filium quem ex concubina genuit, nomine Thiadricum [62 1Kb] , ungunt [63 1Kb] sibi in regem [(95) 1Kb] . Thiadricus autem designatus rex, mittere curavit legationem ad Irminfridum pro pace atque concordia; et ingressus legatus ad Irminfridum: Mortalium, inquit, optimus maximus, dominus meus Thiadricus misit me ad te, exoptans te bene valere et lato magnoque diu imperio vigere, seque tibi non dominum sed amicum, non imperatorem sed propinquum, propinquitatisque jura inviolabiliter tibi fine tenus velle servare demandat; tantum ut a populi Francorum concordia non discordes [Col. 0129C] rogat; ipsum [64 1Kb] namque sibi regem sequuntur constitutum. Ad haec Irminfridus, juxta quod regalem decuit dignitatem, clementer legato respondit, placita sibi placere populi Francorum [65 1Kb] , ab [66 1Kb] eorum concordia non discordare, pace [67 1Kb] omnimodis indigere, super negotio vero regni responsionem suam in amicorum praesentiam velle differre. Virumque honorifice tractans, fecit [68 1Kb] eum secum aliquandiu manere. Audiens autem regina legatum fratris [Col. 0130A] supervenisse et locutum cum rege super negotio regni, suasit Iringo [69 1Kb] , ut pariter persuaderent viro, quia sibi regnum cessisset jure hereditario, utpote quae filia regis erat et filia reginae; Thiadricum vero suum [70 1Kb] servum, tamquam ex concubina natum, et ideo indecens fore, proprio servo unquam manus dare [71 1Kb] . Erat autem Iring [72 1Kb] vir audax, fortis manu, acer ingenio, acutus consilio, pertinax in agendis rebus, facilis ad suadendum quae vellet, hisque rebus animum sibi Irminfridi connexerat [73 1Kb] Convocatis principibus et necessariis amicis, Irminfridus verba legati in praesentiam eorum contulit; at illi unanimiter suadebant quae pacis atque [74 1Kb] concordiae sunt eum sentire [75 1Kb] , quia inpetus Francorum ferre non posset, maxime qui acrioribus hostium armis ex [Col. 0130B] alia parte premeretur. Iring vero votis lascivae mulieris satisfaciens, suasit Irminfrido Francis cedere non debere, super negotio regni justiorem causam se habere, latum praeterea imperium, militum manus [76 1Kb] et arma caeterasque belli copias sibi ac Thiadrico parum procedere [(96) 1Kb] . Secundum haec verba Irminfridus respondit legato, amicitiam quidem sui et [77 1Kb] propinquitatem Thiadrico non negare, mirari tamen [78 1Kb] non posse, quomodo usurpare vellet prius imperium quam libertatem; servum natum, et quomodo sui quaereret dominium [79 1Kb] ? Proprio servo non posse manus dare. Legatus contra haec satis commotus: Mallem, inquit, hoc caput meum tibi tradere, quam hujuscemodi verba a te audire [80 1Kb] , sciens ea multo sanguine Francorum atque Thuringorum deluenda [81 1Kb] . [Col. 0130C] Et haec dicens reversus est [82 1Kb] ad Thiadricum, quae audivit non celat. Thiadricus autem nimiam iram vultu celans sereno [83 1Kb] : Oportet nos, inquit, ad servitium [84 1Kb] Irminfridi festinare, quatinus qui libertate privamur, inani saltem vita fruamur. Et cum gravi exercitu appropians terminis Thuringorum, invenit cum valida quoque [85 1Kb] manu generum [(97) 1Kb] suum se expectantem in loco qui dicitur Runibergun [86 1Kb] [(98) 1Kb] ; et commisso certamine pugnatum est ancipiti bello una die et secunda; [Col. 0131A] tertia vero die victus Irminfridus cessit Thiadrico, et fugiens tandem se recepit cum reliquo comitatu in urbe [87 1Kb] quae [88 1Kb] dicitur Scithingi [89 1Kb] [(99) 1Kb] , sita super fluvium quod [90 1Kb] dicitur Unstrode [91 1Kb] . Thiadricus autem, congregatis ducibus ac militum principibus, exercitus sui rogat sententiam, utrumnam censerent Irminfridum persequendum, an patriam remeandum. Inter quos Waldricus [92 1Kb] consultus: Censeo, inquit, causa caesos sepeliendi, vulneratos curandi, majorem exercitum congregandi, patriam remeandum; neque enim arbitror, multis milibus tuorum amissis, sufficere nos posse ad peragendum praesens bellum. Si enim barbarae nationes innumerae in nos consurgunt [93 1Kb] , multis nostrorum debilitatis, per quos vincis [94 1Kb] ? Erat autem Thiadrico servus satis [Col. 0131B] ingeniosus, cujus consilium expertus est saepius probum, eique propterea quadam familiaritate [95 1Kb] conjunctus. Hic rogatus sententiam dare: In rebus, inquit, honestis pulcherrimam semper esse arbitror perseverantiam, quam ita coluerunt majores nostri, ut acceptis [96 1Kb] negotiis raro vel numquam deficerent [97 1Kb] ; nec tamen labores nostros eorum aequandos putaverim, qui parvis copiis ingentes gentium copias superaverunt [98 1Kb] . Nunc terra in nostra est [99 1Kb] potestate, et discessione nostra victis occasionem vincendi praestabimus? Amplecterer et ipse patriam redire, familiarem necessitudinem videre, si hostem nostrum eo spatio scirem otio vacare. Sed vulnerati nostri forsitan hac re indigent. Castrorum esto labor; inpigris animis, reor, pro maxima voluptate est. Ergo caesa multitudine exercitus [Col. 0131C] est vehementer attenuatus. Hostesne omnes evaserunt [100 1Kb] ? certe rarissimus [101 1Kb] ; ipse namque dux ut quaedam bestiola suo munitur latibulo, urbis circumdatur claustro, nec ipsum coelum secure audet inspicere, nostro cogente timore. Sed non desunt ei pecuniae, quibus conducantur nationes barbarae; non deest militum manus, licet lassa. Quae tamen omnia [102 1Kb] nostra absentia redintegrantur. Indecorum est victoribus, victis vincendi locum dare. Num singulis urbibus administranda sufficimus [103 1Kb] praesidia? Et eas omnes perdimus, dum imus et redimus. Haec eo prosequente, placuit Thiadrico omnibusque gloria [104 1Kb] victoriae avidis, manere in castris et mittere ad Saxones, qui jam olim erant Thuringis acerrimi hostes, quatinus [Col. 0132A] ei essent in [105 1Kb] auxilio: si quidem vincerent Irminfridum urbemque caperent, terram eis in possessionem aeternam traderet. Saxones nichil cunctati, novem duces cum singulis milibus militum destinare non dubitant. Et ingressi duces in castra singuli cum centenis militibus, reliqua multitudine extra castra dimissa, salutant Thiadricum verbis pacificis. Quod [106 1Kb] cum Thiadricus hilarior suscepisset, dextris datis et acceptis, copiam viris fandi concessit. At illi: Populus, aiunt, Saxonum tibi devotus et tuis parens imperiis, misit nos ad te; et ecce assumus, parati ad omne quodcumque [107 1Kb] tibi [108 1Kb] voluntas suggesserit, parati, ut aut hostes tuos vincamus, aut, si fortuna aliud jusserit, pro te moriamur; aliam enim causam nullam Saxonibus esse scias, nisi [109 1Kb] vincere velle, aut [Col. 0132B] certe vivere nolle; neque enim gratiam majorem amicis exhibere possumus, quam ut pro eis mortem contempnamus; et ut hoc experimento discas, omnino desideramus. Illis haec loquentibus, mirati sunt Franci praestantes corpore et animo viros; mirati sunt [* 1Kb] et novum habitum, arma quoque et diffusos scapulas caesarie [110 1Kb] , et [111 1Kb] supra omnia ingentem animi constantiam. Nam vestiti erant sagis, et armati longis lanceis, et subnixi stabant parvis scutis, habentes ad renes cultellos magnos. Erant etiam qui dicerent tantis ac talibus amicis Francos non indigere; indomitum genus hominum fore, et si praesentem terram inhabitarent, eos procul dubio esse, qui Francorum imperium quandoque destruerent. Thiadricus vero, propriis utilitatibus consulens, [Col. 0132C] suscepit in fide viros, demandans ut ad obpugnandam urbem praeparentur [112 1Kb] . Illi a rege regressi, castra metati sunt ad meridianam plagam [113 1Kb] urbis in pratis fluvio contiguis; et postera die prima luce surgentes, sumptis armis, obpugnant [114 1Kb] oppidum [(100) 1Kb] incenduntque. Capto oppido et incenso, aciem ordinant ex adverso portae [115 1Kb] orientalis. Clausi muris dum acies vident ordinatas, ac se in ultimis [116 1Kb] necessitatibus constitutos, audacter erumpunt portis caecoque furore irruunt in adversarios, et telis emissis, gladiis proinde res agitur. Cumque grave bellum oriretur, plures hinc, plures inde sternuntur; istis [117 1Kb] pro patria, pro uxoribus ac [118 1Kb] natis, postremo pro ipsa vita pugnantibus, Saxonibus vero pro gloria et [Col. 0133A] pro terra adquirenda certantibus. Attollitur clamor [119 1Kb] virorum invicem exhortantium, fragor armorum et gemitus morientium, talique spectaculo tota dies illa trahitur. Cumque ubique [120 1Kb] fierint caedes, ubique ululatus et neuter [121 1Kb] agmen loco cessisset, jam tardior hora praelium diremit. Eo die ex Thuringis multi interfecti, multi sauciati; de Saxonibus vero numerati [122 1Kb] sunt sex milia caesa.

10. Mittitur igitur Iring ab Irminfrido cum supplici legatione et omnibus suis thesauris ad Thiadricum pro pace ac spontanea deditione. Et accedens Iring haec ait: Misit tibi quondam tuus propinquus, modo servus, ut [123 1Kb] si non sui miserearis, miserae saltem tuae [124 1Kb] sororis miserearis, nepotum quoque tuorum in ultima necessitate constitutorum. Dum haec lacrimans [Col. 0133B] [125 1Kb] dixisset, interpellatio principum auro corruptorum adjecit, quia decens foret clementiae regali, quo talem supplicationem non sperneret, communium quoque naturae rerum non oblivisceretur, utiliusque esset [126 1Kb] , eum in fide suscipere, quem jam superatum haberet tamque [127 1Kb] contritum, ut numquam se contra eum possit levare, quam illud genus hominum indomabile et ad omnem laborem perdurabile, a quo nichil expectaret Francorum imperium nisi solum periculum. In peracto [128 1Kb] quoque bello considerare posset, quam duri [129 1Kb] et insuperabiles [130 1Kb] existerent Saxones, ideoque melius esse, ut susceptis Thuringis pariter eos ejicerent de finibus suis [131 1Kb] . His dictis, licet invitus, flectitur tamen Thiadricus, [Col. 0133C] promisitque postera die generum suum se [132 1Kb] suscepturum Saxonesque abjecturum. His auditis, Iring vestigiis prosternitur regis, laudavitque sententiam clementiae imperialis, et misso ad dominum optato nuntio, laetum eum omnemque urbem securiorem reddidit, mansitque ipse [133 1Kb] in castris, ne quid adversi nox ipsa moliretur. Interea urbe ex pace promissa securiore reddita, egressus est quidam cum accipitre, victum quaeritans supra litus fluvii supradicti. Emisso [134 1Kb] vero volucre, quidam ex Saxonibus in ulteriore ripa ilico eum [135 1Kb] suscepit. Quo rogante [136 1Kb] , ut remitteretur, Saxo dare negavit. Ille autem: Da, inquit, et secretum tibi sociisque [137 1Kb] utile prodam. Saxo econtra: Dic, ut accipias quod quaeris. Reges, inquit, inter se pace facta decretum tenent, si cras [Col. 0133D] inveniamini in castris, capiamini, aut certe occidamini. Ad haec ille: Serione [137* 1Kb] haec an ludo [138 1Kb] ais?---Secunda hora, ait, sequentis diei probabit, quia vos [Col. 0134A] oporteat sine ludis agere. Quapropter consulite vobis ipsis, et fuga salutem quaerite. Saxo statim emittens accipitrem, sociis retulit [139 1Kb] quae audivit. Illi satis commoti, in promptu [140 1Kb] non inveniebant quid super hoc agere debuissent.

11. Erat autem tunc in castris quidam de veteranis militibus [141 1Kb] jam senior, sed viridi senectute adhuc vigens, qui merito bonarum virtutum pater patrum dicebatur, nomine Hathagat [(101) 1Kb] . Hic arripiens signum quod apud eos habebatur sacrum, leonis atque draconis et desuper aquilae volantis insignitum effigie [142 1Kb] , quo ostentaret fortitudinis atque prudentiae et earum rerum efficatiam, et [143 1Kb] motu corporis animi constantiam declarans, ait: Huc usque inter optimos Saxones vixi, et ad [Col. 0134B] hanc fere ultimam senectutem aetas me perduxit, et nunquam Saxones meos [144 1Kb] fugere vidi; et quomodo nunc [145 1Kb] cogor agere quod nunquam didici? Certare scio, fugere ignoro, nec valeo; si fata non sinunt ultra vivere, liceat saltem, quod michi dulcissimum est, cum amicis occumbere. Exempli [146 1Kb] michi paternae virtutis [147 1Kb] sunt amicorum corpora circa nos prostrata, qui maluerunt [148 1Kb] mori quam vinci, inpigras animas amittere quam coram inimicis loco cedere. Sed [149 1Kb] quid necesse habeo exhortationem protrahere tantisper de contemptu mortis? Ecce ad securos ibimus, ad caedem tantum, non ad pugnam; nam de promissa pace ac nostro gravi vulnere nichil suspicantur adversi; hodierno quoque praelio fatigati, quemadmodum sunt sine metu, sine vigiliis et solita custodia [Col. 0134C] manent. Irruamus [150 1Kb] igitur super improvisos et somno sepultos; parum laboris est! Sequimini me ducem, et hoc canum caput meum nobis trado, si non evenerit quod dico. Illius igitur optimis verbis erecti, quod supererat diei in reficiendis suis corporibus expendebant; deinde prima vigilia noctis dato signo, qua solet sopor gravior occupare mortales, sumptis armis, praecedente duce, irruunt super muros, invenientesque sine vigiliis ac custodiis, ingressi sunt urbem cum clamore valido. Quo excitati adversarii, alii fuga salutem quaesierunt, alii per plateas et muros urbis ut ebrii erraverunt, alii in Saxones, cives suos putantes, inciderunt. Illi vero omnes perfectae aetatis morti tradiderunt, impuberes praedae servaverunt [151 1Kb] . Eratque nox illa plena clamoribus, [Col. 0134D] caede atque rapina, nullusque locus in omni urbe quietus, donec aurora rutilans surgit, et incruentam declarat victoriam. Cumque penes regem, videlicet [Col. 0135A] delicet Irminfridum [(102) 1Kb] , summa victoria [152 1Kb] esset, requisitus, cum uxore ac [153 1Kb] filiis ac raro comitatu evasisse repertus est.

12. Mane autem facto ad orientalem portam ponunt aquilam, aramque victoriae construentes, secundum errorem paternum sacra sua propria veneratione venerati sunt; nomine Martem, effigie [154 1Kb] columpnarum imitantes [155 1Kb] Herculem, loco Solem [156 1Kb] , quem Graeei appellant Apollinem [(103) 2Kb] . Ex hoc apparet aestimationem [157 1Kb] illorum utumque probabilem, qui Saxones originem duxisse putant de Graecis, quia [158 1Kb] Hirmin vel Hermis [159 1Kb] Graece Mars dicitur; quo vocabulo ad laudem vel ad vituperationem usque hodie etiam ignorantes utimur [(104) 1Kb] . Per triduum igitur dies victoriae agentes et spolia [Col. 0135B] hostium dividentes exequiasque caesorum celebrantes, laudibus ducem in coelum attollunt, divinum ei animum inesse coelestemque virtutem acclamantes, qui sua constantia tantam eos egerit perficere victoriam. Acta sunt autem haec omnia, ut majorum memoria prodit, die [160 1Kb] Kal. Octobris, qui dies erroris religiosorum sanctione virorum mutati sunt in jejunia et orationes, oblationes quoque omnium nos praecedentium Christianorum [(105) 1Kb] .

13. His itaque omnibus patratis [161 1Kb] , reversi sunt ad Thiadricum in castra, et ab eo suscepti satisque laudati, et [162 1Kb] terra praesenti in aeternam possessionem donati sunt. Socii quoque Francorum et amici appellati, urbem, cui ab igne ut propriis moeniis pepercere, primum incoluerunt. Qui autem finis [Col. 0135C] reges secutus sit, quia memorabilis fama est, prodere [Col. 0136A] non negligo [163 1Kb] . Missus denique Iring ad Thiadricum eo die quo capta est civitas, proxima nocte susceptus ab eo permansit in castris. Audito autem, quia elapsus esset Irminfridus, egit, ut dolo revocaretur, et Iring eum interficeret, tamquam claris muneribus ab ipso donandus ac magna potestate in regno honorandus, ipse vero Thiadricus caedis illius quasi alienus existeret. Quod cum Iring aegre suscepisset, falsis promissionibus corruptus, tandem [164 1Kb] cessit seque parere voluntati illius confessus est. Revocatus itaque Irminfridus, prosternitur vestigiis Thiadrici. Iring vero, tamquam armiger regalis stans secus evaginato gladio, prostratum dominum trucidavit [165 1Kb] . Statimque ad eum [166 1Kb] rex: Tali facinore omnibus mortalibus odiosus factus, dominum tuum [Col. 0136B] interficiendo, viam habeto apertam a nobis discedendi [167 1Kb] ; sortem vel partem tuae nequitiae nolumus habere. Merito, inquit Iring, odiosus omnibus mortalibus factus sum, quia tuis parui dolis; antequam tamen exeam, purgabo hoc scelus meum vindicando [168 1Kb] dominum meum. Et ut evaginato gladio stetit, ipsum quoque Thiadricum obtruncavit, sumensque corpus domini, posuit [169 1Kb] super cadaver Thiadrici, ut vinceret saltem mortuus, qui vincebatur vivus; viamque ferro faciens discessit. Si qua fides his dictis adhibeatur [170 1Kb] , penes lectorem est [(106) 1Kb] . Mirari tamen non possumus [171 1Kb] , in tantum [172 1Kb] famam praevaluisse [173 1Kb] , ut Iringis nomine, quem ita vocitant, lacteus coeli circulus usque in praesens sit notatus [(107) 1Kb] .

[Col. 0136C] 14. Saxones igitur possessa terra summa pace [Col. 0137A] quieverunt, societate Francorum atque amicitia usi. Parte quoque agrorum cum amicis auxiliariis vel manumissis distributa, reliquias pulsae gentis tributis condempnaverunt [174 1Kb] ; unde usque hodie gens Saxonica [175 1Kb] triformi genere ac lege praeter conditionem servilem dividitur [176 1Kb] [(108) 1Kb] . A tribus etiam principibus totius gentis ducatus administrabatur, certis terminis exercitus congregandi potestate contenti [177 1Kb] , quos suis locis ac vocabulis novimus signatos, in Orientales scilicet populos, Angarios atque Westfalos [178 1Kb] . Si autem universale bellum ingrueret [179 1Kb] , sorte eligitur, cui omnes oboedire oportuit [180 1Kb] , ad administrandum inminens bellum. Quo peracto, aequo jure ac lege, propria contentus potestate unusquisque vivebat [(109) 1Kb] . De legum vero varietate nostrum [Col. 0137B] non est in hoc libello disserere, cum apud plures inveniatur lex Saxonica diligenter descripta. Suavi [181 1Kb] vero Transbadani [182 1Kb] [(110) 1Kb] illam quam incolunt regionem eo tempore invaserunt, quo Saxones [183 1Kb] cum Longobardis Italiam adierunt [184 1Kb] , ut eorum narrat historia [(111) 1Kb] , et ideo aliis legibus quam Saxones utuntur [(112) 1Kb] . Igitur Saxones variam fidem Francorum experti, de quibus nobis non est dicendum, cum in eorum gestis [(113) 1Kb] inveniatur scriptum, paterno errore obligati usque ad tempora Karoli [185 1Kb] Magni perdurarunt [186 1Kb] .

15. Magnus vero Karolus cum esset regum fortissimus, non minori sapientia vigilabat. Enimvero considerabat, quia suis temporibus omni mortali [Col. 0137C] prudentior erat, finitimam gentem nobilemque vano [Col. 0138A] errore retineri non oportere; modis omnibus satagebat, quatenus ad viam [187 1Kb] veram duceretur, et nunc blanda suasione, nunc bellorum impetu ad id cogebat, tandemque tricesimo imperii sui anno obtinuit; imperator quippe ex rege creatus est, quod multis temporibus elaborando non defecit. Ob id qui olim socii et amici erant Francorum, jam fratres et quasi una gens ex christiana fide, veluti modo videmus, facta est.

16. Ultimus vero Karolorum apud orientales Francos imperantium Hluthowicus [188 1Kb] ex Arnulfo [189 1Kb] fratruele Karoli, hujus Lotharii regis proavi [(114) 1Kb] , natus erat. Qui [(115) 1Kb] cum accepisset uxorem nomine Liudgardam [190 1Kb] , sororem Brunonis ac magni ducis Oddonis [191 1Kb] , non multis post haec vixerat annis. Horum [Col. 0138B] pater erat Liudulfus [192 1Kb] , qui Romam profectus transtulit reliquias beati Innocentii papae [(116) 1Kb] . Ex quibus Brun [193 1Kb] cum ducatum administrasset [194 1Kb] totius Saxoniae, duxit exercitum contra Danos, et inundatione repentina circumfusus, non habens locum pugnandi, periit cum omni exercitu [(117) 1Kb] , fratri natu quidem [195 1Kb] minori, sed omni virtute multo potiori, relinquens ducatum (DCCCLXXX). Regi autem Hluthowico non erat filius, omnisque populus Francorum atque Saxonum [(118) 1Kb] quaerebat Oddoni diadema inponere regni. Ipse vero quasi jam gravior [(119) 1Kb] recusabat imperii onus; ejus tamen consultu Conradus [196 1Kb] quondam dux [197 1Kb] Francorum unguitur [198 1Kb] in regem; penes Oddonem tamen summum [Col. 0138C] semper et ubique fiebat [199 1Kb] imperium.

[Col. 0139A] 17. Natus est autem ei filius toto [200 1Kb] mundo necessarius, regum maximus optimus, Heinricus, qui primus libera potestate regnavit in Saxonia [(120) 1Kb] . Qui cum primaeva aetate omni genere virtutum vitam suam ornaret, de die in diem proficiebat praecellenti prudentia et omnium bonorum actuum [201 1Kb] gloria; nam maximum ei ab adolescentia studium erat in glorificando gentem suam et pacem confirmando in omni potestate sua. Pater autem videns prudentiam adolescentis et consilii magnitudinem, reliquit [202 1Kb] ei exercitum et militiam adversus Dalamantiam [203 1Kb] [(121) 1Kb] , contra quos diu ipse militavit. Dalamanci [204 1Kb] vero inpetum [205 1Kb] illius ferre non valentes, conduxerunt adversus eum Avares, quos modo Ungarios [206 1Kb] vocamus, gentem belli [207 1Kb] asperrimam (DCCCCVI).

[Col. 0139B] 18. Avares autem, ut quidam putant, reliquiae erant Hunorum [208 1Kb] . Huni egressi sunt de Gothis, Gothi autem de insula, ut Jordanis [209 1Kb] narrat [(122) 1Kb] , nomine Sulza egressi sunt. A proprio autem duce, nomine Gotha [210 1Kb] , Gothi appellati sunt. Coram quo cum quaedam mulieres in exercitu suo rerum veneficarum arguerentur, requisitae sunt et inventae culpabiles. Quarum cum esset multitudo, a merita quidem poena abstinuit, ab exercitu tamen omnes ejecit. Ejectae autem silvam proximam [211 1Kb] petierunt; quae cum mari cingeretur [212 1Kb] et Meoticis paludibus, inde exeundi aditus non patebat. Praegnantes autem [213 1Kb] jam quaedam [214 1Kb] ex illis ibidem partum ediderunt. A quibus cum alii atque alii nascerentur, facta est gens valida; ferarumque more viventes, inculti et [Col. 0139C] indomiti, facti sunt venatores acerrimi. Post multa vero saecula, cum aliam mundi partem illic commorantes penitus ignorarent, contigit cervam venatu inveniri eamque persequi, donec ipsa praecedente, omnibus retro mortalibus intransmeabilem hactenus viam per Meoticas paludes transmearent; ibique urbes et oppida et invisum antea genus hominum videntes, eadem via reversi sunt, sociis talia referentes. Illi autem curiositatis causa cum multitudine perrexerunt audita probare. Finitimae autem urbes et oppida, cum ignotam multitudinem et corpora cultu habituque horrenda vidissent, daemonia esse [Col. 0139D] credentes, fugiebant. Illi vero ad novas rerum facies [Col. 0140A] stupentes, admirati [215 1Kb] , primum quidem a caede atque rapina abstinuerunt, sed nemine resistente, humana tacti cupidine [216 1Kb] , multa caede hominum facta, nulli rei proinde parcebant; et capta praeda magna, ad sedes suas reversi sunt. Videntes autem, quia res eis secus cederent, cum uxoribus ac filiis et omni agresti [217 1Kb] suppellectili iterum venientes, et finitimas gentes circumquaque vastantes, Pannoniam postremo inhabitare coeperunt.

19. Victi autem a magno Karolo [218 1Kb] et [219 1Kb] trans Danubium pulsi ac ingenti vallo circumclusi [220 1Kb] [(123) 1Kb] , prohibiti sunt a consueta gentium depopulatione. Imperante autem Arnulfo, destructum est opus, et via eis nocendi patefacta, eo quod iratus esset imperator Centupulcho [221 1Kb] regi [222 1Kb] Marorum [223 1Kb] [(124) 1Kb] . [Col. 0140B] Deinde quantam stragem quantamque injuriam imperio Francorum fecerint, urbes ac regiones adhuc desolatae testantur. Haec ideo de hac gente dicere arbitrati sumus, ut possit tua claritas agnoscere, cum qualibus avo tuo patrique certandum fuerit, vel a [224 1Kb] quibus hostibus per eorum providentiae virtutem et armorum insignia tota jam fere [225 1Kb] Europa liberata sit.

20. Praedictus igitur exercitus Ungariorum a Slavis [226 1Kb] conductus, multa strage in Saxonia facta, et infinita capta praeda, Dalamantiam [227 1Kb] reversi, obvium invenerunt alium exercitum Ungariorum, qui comminati sunt bellum inferre amicis eorum, eo quod auxilia eorum sprevissent, dum illos ad tantam praedam duxissent. Unde factum est, ut secundo [Col. 0140C] vastaretur Saxonia [228 1Kb] ab Ungariis, et priori exercitu in Dalamantia secundum expectante, ipsa quoque in tantam penuriae miseriam ducta sit, ut aliis nationibus eo anno, relicto proprio solo, pro annona servirent.

21. (DCCCCXII). Igitur patre patriae et magno duce Oddone defuncto, illustri et magnifico filio Heinrico totius Saxoniae [229 1Kb] reliquit [230 1Kb] ducatum. Cum autem ei essent et alii filii, Thancmarus [231 1Kb] et Liudulfus, ante patrem suum obierunt. Rex autem Conradus cum saepe expertus esset virtutem novi ducis, veritus est ei tradere omnem potestatem patris [Col. 0140D] [(125) 1Kb] . Quo factum est, ut indignationem incurreret [Col. 0141A] totius exercitus Saxonici [232 1Kb] . Ficte tamen pro laude et gloria optimi ducis plura locutus, promisit se majora sibi daturum, et honore magno glorificaturum [233 1Kb] . Saxones vero hujuscemodi simulationibus non adtendebant, sed suadebant [234 1Kb] duci suo, ut si honore paterno eum nollet sponte honorare, rege [235 1Kb] invito, quae vellet obtinere posset. Rex autem videns vultum Saxonum erga se solito austeriorem nec posse publico bello eorum ducem conterere, subpeditante [236 1Kb] illi fortium militum [(126) 1Kb] manu, exercitus quoque innumera multitudine, egit, ut quoquo modo interficeretur dolo.

22. [(127) 12Kb] [237 1Kb] Erat autem ea tempestate Magontiacae sedis antistes nomine Hatho [238 1Kb] , acutus consilio, acer ingenio, et qui varietate sibi consueta [Col. 0141B] multos mortales praecederet. Hic volens placere regi Conrado Francorumque simul populo, arte solita virum nobis proprie a summa clementia concessum aggressus est, fecitque ei torquem auream [(128) 1Kb] fabricari, [Col. 0142A] et invitavit ad convivium, quo magnis ab eo muneribus honoraretur. interea pontifex opus considerandi gratia ingreditur ad aurificem, et visa torque, ingemuisse fertur. Gemitus causam aurifex interrogat. Cui respondit, quia optimi viri [239 1Kb] et sibi carissimi, scilicet Heinrici, sanguine illa torques deberet intingui. Aurifex audita silentio texit [240 1Kb] , et opere perfecto traditoque, missionem petit [241 1Kb] et accipit; et obvians duci eunti ad ea negotia, indicavit ei quae audivit. Ipse autem vehementer iratus, vocat legatum pontificis qui jampridem aderat invitandi eum gratia: Vade, inquit, dic Hathoni [242 1Kb] , quia durius [243 1Kb] collum non gerit Heinricus quam Adelberhtus [244 1Kb] , et quia melius rati sumus, domi sedere, et de ejus servitio tractare, quam comitatus nostri [Col. 0142B] multitudine modo eum gravare. Is, ut ferunt, Adelberhtus, ab ipso quondam pontifice in fide susceptus, ejus est consilio deceptus; quod quia non probamus, nunquam affirmamus, sed vulgi rumore magis [Col. 0143A] fictum credimus. Et statim omnia quae juris ipsius [245 1Kb] [(129) 1Kb] erant in omni Saxonia [246 1Kb] vel Thuringorum terra occupavit Burghardum [247 1Kb] quoque et Bardonem [(130) 1Kb] , quorum alter gener regis erat, in tantum afflixit, et bellis frequentibus contrivit, ut terra cederent [(131) 1Kb] , eorumque omnem possessionem militibus [248 1Kb] suis divideret. Hatho autem videns suis calliditatibus finem inpositum, nimia tristitia [249 1Kb] ac morbo pariter non post multos dies confectus interiit. Fuerunt [250 1Kb] etiam, qui dicerent, quia fulmine coeli tactus eoque ictu dissolutus, diem postremum defecisset [DCCCCXIII, Mai 15] [(132) 1Kb] .

23. (DCCCCXV) Rex autem misit fratrem cum exercitu in Saxoniam eam devastandam. Qui appropians urbi quae [251 1Kb] dicitur Heresburg [252 1Kb] , superbe [Col. 0143B] locutum tradunt, quia nichil ei majoris [253 1Kb] curae esset, quam quod Saxones pro muris se ostendere non auderent, quo cum eis dimicare potuisset. Adhuc sermo in ore ejus [254 1Kb] erat, et ecce Saxones ei occurrerunt miliario uno ab urbe, et inito certamine, tanta [255 1Kb] caede Francos mulctati [256 1Kb] sunt, ut a mimis [(133) 1Kb] declamaretur, ubi tantus ille infernus esset, qui tantam multitudinem caesorum capere posset. Frater autem regis Evurhardus [257 1Kb] , liberatus a timore absentiae [258 1Kb] Saxonum---nam eos praesentes vidit---et ab ipsis turpiter fugatus, discessit.

24. Audiens autem rex male [259 1Kb] pugnatum a fratre, congregata [260 1Kb] omni virtute Francorum, perrexit ad requirendum Heinricum Quem compertum in praesidio urbis quae dicitur Grona [261 1Kb] [(134) 1Kb] , temptavit [Col. 0143C] illud obpugnare praesidium. Et missa legatione pro spontanea deditione, spondet, se per hoc sibi amicum affuturum, non [262 1Kb] hostem experturum [(135) 1Kb] . Huic legationi intervenit Thiadmarus [263 1Kb] ab Oriente [(136) 1Kb] , vir disciplinae militaris peritissimus, varius consilioque magnus, et qui calliditate ingenita [264 1Kb] multos mortales superaret. Hic superveniens legatis regis praesentibus, interrogat, ubi [Col. 0144A] vellet exercitum [265 1Kb] castra metari [266 1Kb] . At ille jam suasus cedere Francis, accepit fiduciam, audiens de exercitu, credens ita esse. Thiadmarus vero ficte loquebatur; cum quinque enim [267 1Kb] tantummodo viris venerat [268 1Kb] . De numero autem legionum sciscitante [269 1Kb] duce, ad triginta fere legiones se producere [270 1Kb] , respondit [271 1Kb] ; et ita delusi legati regressi sunt ad regem. Vicit vero eos calliditate sua Thiadmarus, quos ipse dux ferro vincere [272 1Kb] non potuit Heinricus. Nam antelucanum relictis castris [273 1Kb] Franci, unusquisque rediit [274 1Kb] in sua.

25. Rex autem profectus in Bojoariam [275 1Kb] , dimicavit cum Arnulfo [(137) 1Kb] , et ibi, ut quidam tradunt, vulneratus, revertitur in patriam suam (DCCCCXVIII). Cumque se morbo sensisset laborare [Col. 0144B] pariter cum defectione primae fortunae, vocat fratrem, qui eum visitandi gratia aderat [276 1Kb] , quemque [277 1Kb] ita alloquitur: Sentio, inquit, frater, diutius me istam vitam tenere non posse, Deo, qui ordinavit ita [278 1Kb] , imperante gravique morbo id cogente. Quapropter considerationem tui habeto, et quod ad te maxime respicit, Francorum toto [279 1Kb] regno consulito [280 1Kb] , mei [281 1Kb] adtendendo fratris tui consilio. Sunt nobis, frater, copiae exercitus congregandi atque ducendi, sunt urbes et arma cum regalibus insigniis, et omne quod decus regium deposcit, praeter fortunam atque mores. Fortuna, frater, cum nobilissimis moribus Heinrico cedit, rerum publicarum secus Saxones summa est. Sumptis igitur his insigniis, lancea sacra [282 1Kb] , armillis aureis cum clamide, [Col. 0144C] et veterum gladio regum ac diademate, ito [283 1Kb] ad Heinricum, facito pacem cum eo, ut eum foederatum possis habere in perpetuum. Quid enim necesse est, ut cadat populus Francorum tecum coram eo? ipse enim vere rex erit et imperator multorum populorum. His dictis frater lacrimans se consentire respondit. Post haec autem rex ipse moritur, vir fortis et potens, domi militiaque [284 1Kb] optimus, largitate serenus, et [Col. 0145A] omnium virtutum insigniis [285 1Kb] clarus; sepeliturque in civitate sua Wilinaburg [286 1Kb] [(138) 1Kb] cum moerore ac lacrimis omnium Francorum [(139) 1Kb] .

26. Ut ergo Rex imperarat, Evurhardus [287 1Kb] adiit Heinricum, seque cum omnibus thesauris illi tradidit, pacem fecit, amicitiam promeruit, quam fideliter familiariterque usque in finem obtinuit. Deinde congregatis principibus et natu majoribus exercitus (DCCCCXIX) Francorum in loco qui dicitur Fridisleri [288 1Kb] [(140) 1Kb] , designavit eum regem coram omni populo Francorum atque Saxonum. Cumque ei offerretur unctio cum diademate a summo pontifice, qui eo tempore Hirigerus [289 1Kb] erat [(141) 1Kb] , non sprevit, nec tamen suscepit: Satis, inquiens, michi est, ut prae majoribus meis [290 1Kb] rex dicar et designer, divina annuente [Col. 0145B] gratia ac vestra pietate; penes meliores vero nobis unctio et diadema sit; tanto honore nos indignos arbitramur [291 1Kb] . Placuit itaque sermo iste coram universa multitudine, et dextris in coelum levatis, nomen novi regis cum clamore valido salutantes frequentabant.

27. Eo ordine rex factus Heinricus, perrexit cum omni comitatu suo ad pugnandum contra (DCCCCXX) Burghardum [292 1Kb] , ducem Alamanniae [293 1Kb] . Hic cum esset bellator intolerabilis, sentiebat tamen, quia valde prudens erat, congressionem regis sustinere non posse, tradidit semet ipsum ei cum universis urbibus et populo suo [294 1Kb] . Et rebus prospere gestis, transiit inde in Bojoariam, cui praesidebat Arnulfus dux. Quo [Col. 0145C] comperto in praesidio urbis quae [295 1Kb] dicitur Raginesburg [296 1Kb] , obsedit eum. Videns autem Arnulfus, quia resistere regi non sufficeret, apertis portis, egressus est ad regem, tradito semet ipso [297 1Kb] cum omni regno suo. Qui honorifice ab eo susceptus, amicus regis appellatus est. Rex autem de die in [Col. 0146A] diem [298 1Kb] proficiens et crescens, robustior majorque ac clarior pollebat. Cumque regnum sub antecessoribus suis ex omni parte confusum civilibus atque externis bellis colligeret [299 1Kb] , pacificaret et adunaret, signa movit contra Galliam et Lotharii regnum.

28. Lotharius enim erat filius Hluthowici [300 1Kb] imperatoris, a magno Karolo nati; huic erant fratres Karolus et Hluthowicus. Karolo Aequitaniae [301 1Kb] et Wascanorum [302 1Kb] cessere regiones, terminum habens [303 1Kb] ab occidente Barcillonam [304 1Kb] , Hispaniae [305 1Kb] urbem, ab aquilone Brittanicum mare et ad [306 1Kb] meridiem juga Alpium, ad orientem vero Masam [307 1Kb] fluvium. Inter Masam [308 1Kb] vero fluvium et Renum [309 1Kb] Lothario regnum cessit. Hluthowico [310 1Kb] autem a Reno usque ad fines Illirici [311 1Kb] et Pannoniae, Adoram [Col. 0146B] [(142) 1Kb] quoque [312 1Kb] fluvium et terminos [313 1Kb] Danorum imperium erat. Sub his fratribus bellum famosum actum est in Phontinith [314 1Kb] , antequam haec divisio regni fieret. Postea vero facta inviolabiliter mansit, quousque jure hereditario haec regna omnia cederent Karolo [(143) 1Kb] , hujus Lotharii [315 1Kb] proavo, de quo supra [(144) 1Kb] mentionem fecimus.

29. Hunc quidam ex orientalibus Francis adiens, nomine Oda, vir fortis et prudens, egitque [316 1Kb] consilio suo, ut cum Danis bene pugnaretur, qui jam multis annis Karoli regnum [317 1Kb] vexabant, unaque die ex eis ad centum milia caederentur [(145) 1Kb] . Ex hoc ille Oda clarus et insignis habitus et a rege secundus significatus, cum ad eum venerit uno tantum [Col. 0146C] servulo comite contentus [318 1Kb] . Moriens autem Karolus, jussit Odonem memorem beneficii sui [319 1Kb] fore, et misericordiam sibi praestitam filio, si nasceretur, non negaret. Nam filius ei tunc non erat [320 1Kb] , sed regina praegnans fuit [(146) 1Kb] ; cumque post mortem patris filius nasceretur, Oda eum et regno pariter et [Col. 0147A] nomine paterno declaravit [321 1Kb] . Sed Arnulfus imperator, qui seniorem [(147) 1Kb] Karolum Germania expulit [322 1Kb] , post mortem ejus [323 1Kb] omne regnum ipsius [324 1Kb] sibi vendicavit. Huic Oda et [325 1Kb] diadema et sceptrum et caetera regalia ornamenta obtulit [(148) 1Kb] , imperiumque domini sui gratia [326 1Kb] imperatoris Arnulfi obtinuit. Unde usque hodie certamen est de regno Karolorum stirpi et posteris Odonis [327 1Kb] , concertatio quoque regibus Karolorum et orientalium Francorum super regno Lotharii.

30. Ob quod Heinricus rex movit castra contra Karolum, ejusque saepius fudit exercitum [(149) 1Kb] , juvitque virum fortem fortuna. Nam Huga [328 1Kb] cujus pater Rodberhtus [329 1Kb] , (DCCCCXXIII) filius Odonis, ab exercitu Karoli occisus est [(150) 1Kb] , misit, et dolo eum [Col. 0147B] cepit [(151) 1Kb] , posuitque in custodia publica, donec vitam finiret. Heinricus autem rex audiens casum [330 1Kb] Karoli, dolebat, humanaeque mutabilitatis communem [331 1Kb] admiratus est fortunam, quia non minori claruit religiositate quam armorum virtute. Judicavitque [332 1Kb] abstinere quidem ab armis, verum potius arte superaturos speravit Lotharios [(152) 1Kb] , quia gens varia erat et artibus assueta, bellis prompta mobilisque ad rerum novitates. Eo tempore erat quidam de Lothariis nomine Cristianus [333 1Kb] , qui videns regi cuncta prospere procedere, quaesivit, quomodo majori gratia apud regem honoraretur; et [334 1Kb] simulata infirmitate, vocavit ad se Isilberhtum [335 2Kb] [(153) 1Kb] , cui principatus regionis paterna successione cessit [(154) 1Kb] , cepitque eum arte, et sub custodia regi Heinrico [Col. 0147C] transmisit. Erat autem Isilberhtus nobili genere ac familia antiqua natus. Quem rex satis laetus suscepit, quia per ipsum solum totum Lotharii regnum se habiturum arbitratus est. Deinde videns adolescentem valde industrium, genere ac potestate, divitiis quoque clarum, liberaliter eum coepit habere, ac [336 1Kb] postremo desponsata sibi filia, nomine Gerberga [(155) 1Kb] , [Col. 0148A] affinitate [337 1Kb] pariter cum amicitia junxit eum [338 1Kb] sibi, sublegato [339 1Kb] omni ei Lotharii regno.

31. Genuit quoque ei et alios filios clara et nobilissima ac singularis prudentiae regina, nomine Mahthilda [340 1Kb] , primogenitum mundi amorem [341 1Kb] , nomine Oddonem, secundum patris nomine insignitum, virum fortem et industrium Heinricum, tertium quoque nomine Brunonem, quem pontificis summi ac ducis magni vidimus officium gerentem [(156) 1Kb] . Ac ne quis eum culpabilem super hoc dixerit, cum Samuhelem [342 1Kb] sanctum [343 1Kb] et alios plures sacerdotes pariter legamus et judices. Aliam quoque genuit [344 1Kb] [(157) 1Kb] filiam, quae nupserat Hugoni duci. Erat namque ipsa domina [345 2Kb] regina [346 1Kb] filia Thiadrici [347 1Kb] , cujus fratres erant Widukind, Immed et Reginbern. [Col. 0148B] Reginbern [348 2Kb] autem ipse erat, qui pugnavit contra Danos, multo tempore Saxoniam vastantes, vicitque eos, liberans patriam ab illorum incursionibus usque in hodiernum [349 1Kb] diem [350 1Kb] ; et hi erant stirpis magni ducis Widukindi, qui bellum potens [351 1Kb] gessit contra magnum Karolum per triginta ferme annos.

32. (DCCCCXXIV) Cumque jam civilia bella cessarent, iterum Ungarii totam Saxoniam percurrentes, urbes et oppida incendio tradiderunt, et tantam caedem ubique egerunt [352 1Kb] , ut ultimam depopulatiotionem comminarent [353 1Kb] . Rex autem erat in praesidio urbis quae dicitur Werlaon [(158) 1Kb] . Nam rudi adhuc militi et bello publico insueto contra tam saevam gentem non credebat. Quantam autem stragem fecerint [354 1Kb] illis diebus, aut quanta monasteria succenderint, [Col. 0148C] melius judicavimus [355 1Kb] silere, quam calamitates nostras [356 1Kb] verbis quoque iterare. Contigit autem, quendam ex principibus Ungariorum capi vinctumque ad regem duci. Ungarii vero ipsum in tantum dilexerunt [357 1Kb] , ut pro redemptione illius [358 1Kb] innumera auri et argenti pondera offerrent. Rex autem spernens aurum, expostulat pacem, tandemque [Col. 0149A] obtinuit, ut reddito captivo cum aliis muneribus, ad novem annos pax firmaretur [359 1Kb] .

33. Quando [360 1Kb] vero rex Renum transierat ad dilatandum super Lotharios imperium suum, occurrit ei legatus Caroli, et salutato eo [361 1Kb] verbis humillimis: Dominus meus, inquit, Karolus, regia quondam potestate praeditus, modo privatus, misit me ad te demandans quia nichil ei ab inimicis circumvento jocundius, nichil dulcius esse possit, quam de tui magnifici profectus gloria aliquid audire, fama virtutum tuarum consolari. Et hoc tibi signum fidei et veritatis transmisit; protulitque de sinu manum pretiosi martiris Dyonysii [362 1Kb] , auro gemmisque inclusam. Hoc, inquit, habeto pignus foederis perpetui et amoris vicarii. Hanc partem unici solatii Francorum [Col. 0149B] Galliam inhabitantium, postquam nos deseruit insignis martir Vitus ad nostram perniciem, vestramque perpetuam pacem Saxoniam visitavit, communicare tecum maluit. Neque enim postquam translatum est corpus ejus [363 1Kb] a nobis, civilia vel externa cessavere bella; eodem quippe anno Dani et Northmanni [364 1Kb] regionem nostram invaserunt [(159) 1Kb] . Rex autem munus divinum cum omni gratiarum actione suscipiens, prosternitur reliquiis sanctis, et deosculans eas, summa veneratione veneratus est.

34. Inclitus vero martir, de quo legatus Caroli disseruit, erat in Licia [365 1Kb] provincia nobili natus familia, sed pagana [(160) 1Kb] . Quem pater praesidi provinciae Valeriano praesentavit, eumque ipse [366 1Kb] praeses ad inmolandum simulacris coegit; sed [367 1Kb] interea manum [Col. 0149C] perdidit, et oratione ipsius iterum sanam recepit. Brachia tortoribus aruerunt, sed meritis martiris restituta [368 1Kb] sunt eis. Videns autem pater, quia tormenta irrisit, domum reduxit, cubiculo omnibus deliciis affluenti reclusit. Ibi cum archana quaedam Hylas [369 1Kb] ---sic enim vocabatur pater ejus---conspiceret, caecus efficitur. Et coactus idolis abrenunciavit, Christum confessus est. Illuminatus autem per merita filii sui Viti, Christum negavit, et filium interficere quaesivit. Monitu angelico atque ductu Modestus, jam gravior paedagogus, puerum sumit, mare navigat [370 1Kb] , ad Siler fluvium pervenit. Ibi sub arbore quadam requiescentes, vacant orationibus, aquilis victum cotidianum [371 1Kb] ministrantibus [372 1Kb] . Populis [Col. 0149D] eum [373 1Kb] visitantibus puer praedicat Christum, plures convertit, plures baptismum suscipere fecit. [Col. 0150A] Post haec a Diocletiano caesare vocatus Romam proficiscitur, et filio imperatoris per orationem [374 1Kb] Viti a daemonio purgato, thura [375 1Kb] diis offerre cogitur. Illi [376 1Kb] vero durius [377 1Kb] imperatori respondente, bestiis projicitur, nec laeditur. Deinde in medium clibani ardentis jactatur, et [378 1Kb] angelo flammas sedante, illaesus egreditur. Vinculorum ingenti ferro oneratus carceri traditur, sed ibi a Domino et multitutudine angelorum visitatur. Postremo tormento quod catasta dicitur cum Modesto et quadam nobili femina Crescentia figitur, et fractis omnibus membrorum motibus, a Christo consolatur. Nam fulmine coeli tortores tacti et tonitru [379 1Kb] ingenti perterriti, ab eo fugantur; subitoque repertus est [380 1Kb] in loco [381 1Kb] , ubi prius orationi vacabat, angelo Domini ibi eum [Col. 0150B] restituente, et ultima oratione celebrata, animas coelo tradiderunt. Corpora vero Florentia quaedam illustris femina terrae tradidit in eodem loco, qui dicitur Marianus. Ejus ultimam orationem tuae gloriae significare curavi, ut inde sumas [382 1Kb] , quo ejus amore ardeas, et ardore ipsius amoris perpetuum ejus patrocinium merearis. Domine, inquit, Jesu Christe [383 1Kb] , fili Dei vivi, perfice desiderium cordis eorum [384 1Kb] , et libera eos ab omnibus inpedimentis hujus saeculi, et perduc eos ad gloriam tuam, qui pro me glorificant te, et volunt gloriari de mei martirii passione [385 1Kb] . Hanc vocem subsecuta est sponsio divinae promissionis [386 1Kb] , rata et firma esse omnia quae rogasset. Post multa vero [(161) 1Kb] tempora Romam veniens quidam, Fulradus [387 1Kb] nomine, et ibi gesta [Col. 0150C] legens pretiosi martiris, notavit locum sepulcri; veniensque levavit reliquias sacras, et collocavit [388 1Kb] eas in pago Parisiaco. Inde regnante Hluthowico imperatore, translatae sunt in Saxoniam, et ut legatus Karoli confessus est, ex hoc res Francorum coeperunt minui, Saxonum vero crescere, donec [389 1Kb] dilatatae ipsa sua jam [390 1Kb] magnitudine laborant, ut videmus in amore mundi et totius orbis capite, patre tuo, cujus potentiae majestatem non solum Germania, Italia atque Gallia, sed tota fere Europa non sustinet. Colito itaque tantum [391 1Kb] patronum, quo adveniente, Saxonia ex serva facta est libera et ex tributaria multarum gentium domina. Neque [Col. 0150D] enim talis ac tantus summi Dei [392 1Kb] amicus tui gratia indiget, nos vero famuli ipsius indigemus. Unde ut eum possis habere intercessorem apud coelestem [Col. 0151A] imperatorem, habeamus [393 1Kb] te advocatum [394 1Kb] apud terrenum regem, tuum scilicet patrem atque fratrem.

35. Igitur Heinricus rex accepta pace ab Ungariis ad novem annos, quanta prudentia vigilaverit in munienda patria et in expugnando barbaras nationes, supra nostram est virtutem edicere, licet [395 1Kb] omnimodis non oporteat taceri. Et primum quidem ex agrariis militibus nonum quemque eligens, in urbibus habitare fecit [396 1Kb] , ut caeteris confamiliaribus suis octo habitacula extrueret, frugum omnium tertiam partem exciperet servaretque; caeteri vero octo seminarent et meterent frugesque colligerent nono, et suis eas locis reconderent. Concilia et omnes conventus atque convivia in urbibus voluit [Col. 0151B] celebrari; in quibus extruendis die noctuque operam dabant, quatinus in pace discerent, quid contra hostes in necessitate facere debuissent [397 1Kb] . Vilia aut nulla [398 1Kb] extra urbes fuere moenia. Tali lege ac disciplina cum cives assuefaceret, repente irruit super Slavos qui dicuntur Heveldi [399 1Kb] [(162) 1Kb] , et multis eos praeliis fatigans [400 1Kb] , demum hieme asperrima castris super glaciem positis, cepit urbem quae [401 1Kb] dicitur Brennaburg [402 1Kb] , fame, ferro, frigore. Cumque illa urbe potitus omnem regionem [403 1Kb] , signa vertit contra Dalamantiam, adversus quam jam olim reliquit ei pater militiam; et obsidens urbem quae dicitur Gana [404 1Kb] [(163) 1Kb] , vicesima tandem die cepit eam. Praeda urbis militibus tradita, puberes omnes [405 1Kb] interfecti, pueri ac puellae captivitati [Col. 0151C] servatae [406 1Kb] . Post haec Pragam adiit [407 1Kb] cum omni exercitu, Boemiorum [407* 1Kb] urbem, regemque ejus in deditionem accepit; de quo quaedam mirabilia praedicantur, quae quia non probamus, silentio tegi judicamus [(164) 1Kb] . Frater tamen erat Bolizlavi [408 1Kb] , qui [(165) 1Kb] quamdiu vixit, imperatori fidelis et utilis mansit. Igitur rex Boemias tributarias [409 1Kb] faciens, reversus est in Saxoniam.

36. Cumque vicinae gentes a rege Heinrico factae [Col. 0152A] essent tributariae, Apodriti [410 1Kb] (DCCCCXXIX), Wilti [411 1Kb] , Hevelli [412 1Kb] , Dalamanci [413 1Kb] , Boemi, Redarii [(166) 1Kb] , et pax esset, Redarii defecerunt a fide, et congregata multitudine, inpetum fecerunt in urbem quae dicitur Wallislevu [414 1Kb] [(167) 1Kb] , ceperuntque eam, captis et interfectis omnibus habitatoribus ejus, innumerabili videlicet multitudine. Quo facto omnes barbarae nationes erectae, iterum rebellare ausae sunt. Ad quarum ferocitatem reprimendam traditur exercitus cum praesidio militari Bernhardo, cui ipsa Redariorum provincia erat sublegata [415 1Kb] , additurque legato collega [416 1Kb] Thiatmarus, et jubentur urbem obsidere quae dicitur Lunkini [417 1Kb] [(168) 1Kb] . Quinto obsidionis die venere custodes, exercitum barbarorum [418 1Kb] non longe esse adnuntiantes [419 1Kb] , et quia nocte contigua inpetum [Col. 0152B] in castra facere decrevissent. Cumque plures eadem confirmarent, populus fidem paribus dabat dictis; et cum conventus [420 1Kb] esset populi [421 1Kb] circa tentoria legati [422 1Kb] , eadem hora, collega dictante, praecepit, ut per totam noctem parati essent, ne qua forte irruptio [423 1Kb] barbarorum in castra fieret. Cum autem dimissa esset multitudo, in castris variavere moestitia pariter [424 1Kb] atque laetitia, aliis bellum formidantibus, aliis autem desiderantibus; et pro qualitate morum inter spem metumque versabantur bellatores [425 1Kb] . Interea dies transit, et nox solito tenebrosior cum ingenti pluvia adest nutu divino, quatinus consilium pessimum inpediretur [426 1Kb] barbarorum. Ut ergo jussum est, tota nocte illa armati erant Saxones, et primo diluculo dato signo [427 1Kb] , sacramentoque [Col. 0152C] accepto [428 1Kb] , primum ducibus, deinde unusquisque alteri operam suam sub juramento promittebat ad praesens bellum [(169) 1Kb] . Orto autem sole,---nam post pluviam clara redit [429 1Kb] serenitas---erectis signis procedebant castris [430 1Kb] ; in prima quidem fronte legatus in barbaros inpetum faciens. Sed cum pauci non praevalerent adversus innumerabiles, reversus est ad exercitum, referens, quia barbari non plures haberent equites [431 1Kb] , peditum vero innumerabilem [Col. 0153A] multitudinem, et nocturna pluvia in tantum inpeditam, ut vix [432 1Kb] ab equitibus coacti ad pugnam procederent. Igitur sole cadente in humida vestimenta barbarorum, fumum ascendere fecit usque in coelum, spem fiduciamque praestans Dei populo [433 1Kb] , cujus faciei claritas atque serenitas circumfulsit illos. Igitur dato signo, et exhortante legiones legato, cum clamore valido irruunt in hostes. Cumque nimia densitate iter pertranseundi hostes non pateret, dextra laevaque ferro erumpentes, quoscumque a sociis secernebant [434 1Kb] , neci dabant. Cumque [435 1Kb] jam bellum gravaretur [436 1Kb] , et multi hinc atque inde caderent, et adhuc barbari ordines tenerent, legatus collegam, ut legionibus auxilio esset, expostulat. Ille vero praefectum cum [Col. 0153B] quinquaginta armatis lateri [437 1Kb] hostili inmisit, et ordines conturbavit; ex hoc caedi [438 1Kb] fugaeque tota die hostes patebant. Cum ergo per omnes agros caederentur, ad urbem vicinam fugere temptabant. Collega autem hoc eis praecavente, proximum mare [(170) 1Kb] ingressi sunt, et ita factum est, ut omnis illa nimia multitudo aut gladio consumeretur aut in mari mergeretur. Nec peditum ullus superfuit, equitum rarissimus, deponiturque bellum cum casu omnium adversariorum. Ingens interea oritur laetitia ex recenti [439 1Kb] victoria, dum omnes laudant duces, unusquisque vero militum praedicat alium [440 1Kb] , ignavum quoque, ut in tali fortuna solet fieri. Postera [441 1Kb] autem luce movent signa urbi praefatae, urbani vero arma deponunt, salutem tantummodo [Col. 0153C] deposcunt ac merentur. Inermes igitur urbe egredi [442 1Kb] jussi; servilis autem conditio et omnis pecunia cum uxoribus et filiis et omni suppellectili barbarorum regis [443 1Kb] captivitatem subibant. Ceciderunt etiam ex nostris in illo proelio duo [444 1Kb] Liutharii [445 1Kb] [(171) 1Kb] et alii nobiles viri nonnulli. Igitur legatus cum collega et aliis principibus Saxoniam victores reversi, honorifice a rege sunt suseepti satisque laudati, qui parvis copiis, divina favente clementia, magnificam perpetraverint victoriam. Nam fuere qui dicerent, barbarorum ducenta milia caesa. Captivi [446 1Kb] omnes postera die [447 1Kb] , ut promissum habebant, obtruncati.

37. Itaque recentis victoriae laetitiam augebant nuptiae regales, quae eo tempore magnifica largitate [Col. 0153D] celebrabantur [448 1Kb] . Nam rex dedit filio suo Oddoni conjugem filiam Ethmundi [(172) 1Kb] regis Anglorum, sororem Adalstani, quae genuit ei filium nomine [Col. 0154A] Liudulfum, virum magnum, meritoque omnibus populis carum, filiam quoque nomine Liudgardam [449 1Kb] , quae nupserat Conrado Francorum duci.

38. Rex autem cum jam militem haberet equestri proelio probatum, contra antiquos hostes, videlicet Ungarios, praesumpsit inire certamen. Et (DCCCCXXXII) convocato [450 1Kb] omni populo, tali oratione [451 1Kb] eos est [452 1Kb] affatus: Olim ex omni parte confusum a quantis periculis imperium [453 1Kb] vestrum modo sit liberum, vos ipsi melius nostis, qui civilibus discordiis et externis bellis totiens attriti laborabatis. At nunc, propitia nobis summa divinitate [454 1Kb] , nostro labore, vestra [455 1Kb] virtute, pacatum collectumque cernitis, barbaros superatos et servituti subjectos. Quod superest, necesse habemus, ut contra communes [Col. 0154B] hostes Avares pariter [456 1Kb] consurgamus. Vos hucusque, filios filiasque vestras expoliavi, et aerarium eorum replevi; nunc templa templorumque ministros ut expoliem cogor, absque nudis corporibus nulla nobis alia remanente pecunia. Consulite igitur vobis ipsis, et quid super hac re nobis sit faciendum, eligite. Thesaurum divinis officiis sanctificatum tollamne [457 1Kb] , et dabo pro nostra redemptione Dei inimicis? an certe addam cultui divino pecuniae [458 1Kb] honorem, ut ab [459 1Kb] ipso potius redimamur, qui vere noster extat creator pariter et [460 1Kb] redemptor? Ad haec populus levavit voces in coelum, inquiens, se a Deo vivo et vero redimi omnimodis desiderare, quia fidelis et justus sit in omnibus viis suis et sanctus in omnibus operibus suis. Operam suam deinde promittens [Col. 0154C] regi [461 1Kb] contra gentem acerrimam [462 1Kb] , dextris in coelum elevatis, pactum firmavit. Tali itaque pacto cum populo peracto, dimisit rex multitudinem. Post haec legati Ungariorum adierunt regem pro solitis muneribus; sed ab eo spreti, in terram suam vacui sunt [463 1Kb] reversi. Haec audientes [464 1Kb] Avares, nichil morati [465 1Kb] cum gravi hostilique manu festinant intrare Saxoniam. Et iter agentes per [466 1Kb] Dalamantiam, ab antiquis opem petunt amicis. Illi vero scientes, eos festinare ad Saxoniam, Saxonesque [467 1Kb] ad pugnandum cum eis [468 1Kb] paratos, pinguissimum pro munere eis [469 1Kb] projiciunt canem. Et cum non esset injuriam vindicandi locus ad aliam pugnam festinantibus, cum ridiculosa satis vociferatione longius prosecuntur amicos. Igitur quam potuerunt [Col. 0154D] repentino (DCCCCXXXIII) impetu intrant fines Thuringorum, illam totam terram hostiliter pervagantes [470 1Kb] , ibique divisis sociis, alii ad occidentem pergebant [Col. 0155A] ab occidente et meridie Saxoniam quaerentes intrare. Sed [471 1Kb] Saxones pariter cum Thuringis congregati, inito cum eis certamine, caesis ducibus, caeteros illius exercitus occidentalis [472 1Kb] per totam illam regionem errare fecerunt. Quorum alii fame consumpti, alii [473 1Kb] frigore dissoluti, alii autem caesi vel capti, ut digni erant, miserabiliter perierunt. Qui autem in oriente remansit exercitus, audivit de sorore regis quae nupserat Widoni [(173) 1Kb] Thuringo [474 1Kb] ---erat namque illa [475 1Kb] ex concubina nata---, quia vicinam urbem [476 1Kb] inhabitaret [477 1Kb] et multa pecunia ei esset auri et argenti. Unde tanta vi urbem obpugnare [478 1Kb] coeperunt, ut nisi nox visum pugnantibus inpediret, urbem caperent. Ea vero nocte audientes de casu sociorum regisque super eos adventu cum [Col. 0155B] valido exercitu---nam castra metatus est rex juxta locum qui dicitur Riade [479 1Kb] [(174) 1Kb] , timore perculsi [480 1Kb] , relictis castris, more suo igne fumoque ingenti agmina diffusa collegerunt. Rex vero postera die producens exercitum, exhortatus est, ut spem suam divinae clementiae committerent, divinum sibi auxilium quemadmodum in aliis proeliis adesse non dubitarent; communes omnium hostes esse Ungarios; ad vindictam patriae parentumque solummodo cogitarent; hostes cito [481 1Kb] terga vertere vidissent, si viriliter certando persisterent. His optimis verbis erecti [482 1Kb] milites, imperatoremque in primis mediis et ultimis versantem videntes, coramque eo angelum---hoc enim vocabulo effigieque signum maximum erat insignitum [(175) 1Kb] , acceperunt fiduciam magnamque [Col. 0155C] constantiam. Rex vero veritus est, quemadmodum evenit, ut hostes, viso milite armato, fugae statim indulsissent; misit legionem Thuringorum cum raro milite armato, ut inermes prosequerentur, et usque ad exercitum protraherentur [483 1Kb] . Actumque est ita; sed nichilominus videntes exercitum armatum, fugerunt [484 1Kb] , ut per octo milliaria [485 1Kb] vix pauci caederentur vel [486 1Kb] caperentur. Castra vero invasa, et omnis captivitas liberata est.

39. Rex vero victor reversus, modis omnibus gratiarum actiones divino honori, ut dignum erat, [Col. 0156A] solvebat pro victoria de hostibus sibi divinitus concessa; tributumque [487 1Kb] , quod hostibus dare consuevit, divino cultui mancipavit et largitionibus pauperum deservire constituit. Deinde pater patriae, rerum dominus imperatorque ab exercitu appellatus [(176) 1Kb] , famam potentiae virtutisque cunctis gentibus et regibus [488 1Kb] longe lateque diffudit. Unde et aliorum regnorum proceres eum adierunt, gratiamque in conspectu ejus invenire quaerentes, fidem talis ac tanti viri probatam habentes dilexerunt. Inter quos Hiriberhtus [489 1Kb] gener Hugonis [(177) 1Kb] , cum ei adversaretur Rodulfus [490 1Kb] , contra jus fasque omne rex constitutus, ut ei [491 1Kb] apud dominum suum pro [492 1Kb] praesidio esset, supplicavit. Ipse enim rex talis erat, qui nichil negaret amicis. Perrexit igitur [493 1Kb] Galliam [Col. 0156B] rex, regem alloquitur, et perfecto negotio, reversus est in Saxoniam. Cumque esset in exaltando gentem suam, rarus fuit aut nullus nominatorum virorum in omni [494 1Kb] Saxonia, quem praeclaro munere aut officio vel aliqua quaestura non promoveret. Et cum ingenti polleret prudentia sapientiaque, accessit et moles corporis, regiae dignitati omnem addens decorem. In exercitiis quoque ludi [495 1Kb] tanta eminentia superabat omnes, ut terrorem caeteris ostentaret. In venatione [496 1Kb] tam acerrimus [497 1Kb] erat, ut una vice [498 1Kb] quadraginta aut eo amplius feras caperet; et licet in conviviis satis jucundus esset, tamen nichil regalis disciplinae minuebat; tantum enim favorem [499 1Kb] pariter et timorem militibus infundebat [500 1Kb] , ut etiam ludenti non crederent ad aliquam lasciviam se dissolvendum [Col. 0156C] [501 1Kb]

40. (DCCCCXXXIV) Cum autem omnes in circuitu nationes subjecisset, Danos, qui navali latrocinio Fresones incursabant, cum exercitu adiit vicitque, et tributarios faciens, regem eorum [502 1Kb] nomine Chnubam [503 2Kb] [(178) 1Kb] baptismum percipere fecit. Perdomitis itaque cunctis circumquaque gentibus, postremo Romam proficisci statuit, sed infirmitate correptus iter intermisit.

41. Cumque se jam gravari [504 1Kb] morbo sensisset, convocato omni populo, designavit filium suum Oddonem [Col. 0157A] regem, caeteris quoque filiis praedia cum thesauris distribuens; ipsum vero Oddonem, qui maximus et optimus fuit, fratribus et omni Francorum imperio praefecit (DCCCCXXXVI Jul. 2). Testamento itaque legitime facto, et rebus omnibus rite compositis, defunctus est ipse rerum dominus et regum maximus Europae, omni virtute animi corporisque nulli secundus, relinquens filium [504* 1Kb] sibi ipsi majorem [505 1Kb] , filioque magnum latumque imperium, [Col. 0158A] non a [506 1Kb] patribus sibi relictum, sed per semetipsum adquisitum et a solo Deo concessum. (DCCCCXXXVI) Erant autem dies quibus regnavit 16 anni [(179) 1Kb] , vitae autem fere 60. Translatum est autem [507 1Kb] corpus ejus a filiis suis in civitatem quae [508 1Kb] dicitur Quidilingaburg [509 1Kb] , et sepultum in basilica sancti Petri ante altare cum planctu et lacrimis plurimarum gentium.


[Col. 0157] EXPLICIT [510 1Kb] LIBER PRIMUS.



[LIBER II.]



INCIPIT SECUNDUS GESTARUM RERUM SAXONICARUM. AD DOMINAM MATHILDAM IMPERATORIS FILIAM LIBRI SECUNDI INCIPIT PRAEPHATIO [511 1Kb] .
[Col. 0157]

[Col. 0157B] Ingens opus coepturus, vel certe iteraturus---nam magna ex [512 1Kb] parte peractum est---tua gratia fulciatur, quae domina esse dinosceris [513 1Kb] jure totius Europae; quamquam in Africam [514 1Kb] Asiamque patris [Col. 0158B] tui jam [515 1Kb] potestas protendatur. Spero enim, quicquid in eo invenitur minus idoneum, gloriosa tuae clementiae lenitate sublevetur, permaneatque ea devotione dedicatum, qua est conscripum [516 1Kb] .


[Col. 0157] EXPLICIT PRAEPHATIO [517 1Kb] .



INCIPIUNT CAPITULA.
[Col. 0157]

    [Col. 0157B] 1. De conventu populi ad Aquasgrani palatii et electione novi regis ejusque victoria [518 1Kb] .
    2. De ministerio regali et de principibus ejus.
    3. De bello contra Bolizlavum facto.
    4. De expeditione regis in barbaras nationes.
    [Col. 0157C] 5. De Ungariis.
    6. De intestinis bellis.
    7. De reliquiis Innocentii martyris.
    8. De Arnulfo Boioariorum duce.
    9. De Sifrido et Thancmaro regis filio.
    10. De dissensione et legum varietate.
    11. De Thancmaro et Evurhardo [519 1Kb] et Heinrico, et bellis civilibus [520 1Kb] .
    12. De Heinrico fratre regis.
    13. De Evurhardo, qualiter veniam promeretur.
    14. Item de Ungariis, qualiter non sine suo gravi vulnere recedunt.
    15. Qualiter Heinricus ardet cupiditate regnandi.
    16. De Hisbertho [521 1Kb] Lothariorum duce.
    [Col. 0157D] 17. De bello Biertanico.
    18. Qualiter Dadi milites Heinrici callide ad regem convertit [522 1Kb] .
    19. Heinricus revertitur in Saxoniam et victus a rege discedit.
    20. Qualiter barbari Geronem interficere querunt, [Col. 0158B] et multis diebus bellum protraxerunt.
    21. De Slavo qui a rege Heinrico relictus erat.
    22. Qualiter exercitus regis contra Heinricum ducitur.
    23. De Immone et Hisbertho.
    [Col. 0158C] 24. De Evurhardo et Hisbertho.
    25. De pontificibus Frithurico et Rothardo.
    26. De nece ducum Evurhardi et Hisberthi.
    27. Item de Immone.
    28. De nepotibus Isberthi et Ansfrido et Arnaldo.
    29. Qualiter Heinricus veniam promeretur.
    30. De Gerone praeside.
    31. Item de Heinrico [523 1Kb] , qualiter multi cum eo adversus regem conjurabant.
    32. De portentis.
    33. De Oddone Lothariorum praeside [524 1Kb] .
    34. De Berhtaldo Arnulfi fratre.
    35. Qualiter Hugonem armis alterum edomuit.
    36. De concordia fratrum, et moribus eorum et habitu.
    [Col. 0158D] 37. De persecutione monachorum.
    38. De Hathumaro [525 1Kb] abbate.
    39. De Luthuwico rege et filiis ejus.
    40. De obsidibus [526 1Kb] Bolizlavi.
    41. De obitu Edidis reginae.

[Col. 0157] EXPLICIUNT [527 1Kb] CAPITULA.





INCIPIT LIBER SECUNDUS [528 1Kb]
[Col. 0159]

[Col. 0159A] 1. Defuncto itaque patre patriae et regum maximo optimo [529 1Kb] Heinrico (DCCCCXXXVI), omnis populus Francorum atque Saxonum jam olim designatum regem a patre, filium ejus Oddonem, elegit sibi in principem; universalisque electionis notantes locum jusserunt esse [530 1Kb] ad Aquasgrani palatii [531 1Kb] . Est autem locus ille proximus Julo [(180) 1Kb] , a conditore Julio Caesare cognominato. Cumque illo ventum esset, duces ac praefectorum [532 1Kb] principes cum caetera principum [533 1Kb] militum [534 1Kb] manu congregati in sixto [535 1Kb] [(181) 1Kb] , basilicae magni Karoli cohaerenti, collocarunt novum ducem in solio ibidem constructo, manus ei [536 1Kb] dantes, ac fidem pollicentes, operamque suam contra [537 1Kb] omnes inimicos spondentes, more suo fecerunt eum regem. Dum ea geruntur a [Col. 0159B] ducibus ac caetero magistratu, pontifex maximus cum universo sacerdotali ordine et omni plebe infra in basilica [538 1Kb] praestolabatur processionem novi regis. Quo procedente, pontifex obvius laeva sua dextram tangit regis, suaque dextra [539 1Kb] lituum gestans, linea indutus, stola planetaque [540 1Kb] infulatus, progressusque in medium usque fani subsistit [541 1Kb] ; et reversus ad populum, qui circumstabat [542 1Kb] ---nam [543 1Kb] erant deambulatoria infra supraque in illa basilica in rotundum facta [(182) 1Kb] ---quo ab omni populo cerni posset [544 1Kb] : En, inquit, adduco vobis a Deo electum, et a domino rerum Heinrico olim designatum, nunc vero a cunctis principibus regem factum Oddonem; si vobis ista electio placeat, dextris in coelum levatis significate. Ad haec omnis populus dextras in excelsum [Col. 0159C] [545 1Kb] levans, cum clamore valido imprecati sunt prospera novo [546 1Kb] duci. Proinde processit [547 1Kb] pontifex cum rege, tunica stricta more Francorum induto [548 1Kb] , pone [549 1Kb] altare, super quod insignia regalia posita erant, gladius cum balteo, clamis cum armillis, baculus cum sceptro ac diadema [550 1Kb] . Eo quippe tempore erat summus pontifex nomine Hildiberhtus [551 1Kb] , Franco genere, monachus professione, nutritus vel doctus in Vuldo monasterio, et ad id honoris merito progrediens, ut pater ejusdem loci constitueretur, deinde summi pontificatus Mogontiacae [552 1Kb] sedis fastigium [Col. 0160A] promeruisset. Hic erat vir mirae sanctitatis, et praeter naturalem animi sapientiam, litterarum [553 1Kb] studiis satis clarus. Qui inter caetera gratiarum dona spiritum prophetiae accepisse praedicatur. Et cum quaestio esset pontificum in consecrando rege, Treverensis [(183) 1Kb] videlicet et coloniae Agrippinae---illius, quia antiquior sedes esset, et tamquam a beato Petro apostolo [554 1Kb] fundata; istius vero, quia ad [555 1Kb] ejus diocesim pertineret locus; et ob id sibi convenire arbitrati sunt hujus consecrationis honorem---cessit tamen uterque eorum Hildiberthi cunctis notae almitati. Ipse autem accedens ad altare, et sumpto inde gladio cum balteo, conversus ad regem ait: Accipe, inquit, hunc [556 1Kb] gladium, quo ejicias omnes Christi adversarios, barbaros et malos [Col. 0160B] christianos, auctoritate divina tibi tradita, omni potestate totius imperii Francorum, ad firmissimam pacem omnium christianorum. Deinde sumptis [557 1Kb] armillis ac clamide, induit eum: His cornibus, inquit, humitenus [558 1Kb] demissis [559 1Kb] monearis, quo zelo fidei ferveas, et in pace tuenda perdurare [560 1Kb] usque in finem debere. Exinde sumpto sceptro haculoque: His signis, inquit, monitus, paterna castigatione subjectos corripias, primumque Dei ministris, viduis ac pupillis manum misericordiae porrigas; numquamque de capite tuo oleum miserationis deficiat, ut in praesenti et in futuro sempiterno praemio coroneris. Perfususque ilico [561 1Kb] oleo sancto et coronatus diademate aureo ab ipsis pontificibus Hildiberhto et Wicfrido [562 1Kb] [(184) 1Kb] , ac omni legitima consecratione completa, ab eisdem [Col. 0160C] pontificibus ducitur ad solium, ad quod per cocleas adscendebatur, et erat inter duas marmoreas mirae pulchritudinis columpnas constructum, unde ipse omnes videre et ab omnibus ipse videri posset.

2. Divina deinde laude dicta, sacrificioque sollempniter celebrato, descendebat rex ad palatium, et accedens ad mensam marmoream regio apparatu ornatam, resedit cum pontificibus et omni populo; duces vero ministrabant. Lothariorum dux Isilberhtus, ad cujus potestatem locus ille pertinebat, omnia [Col. 0161A] procurabat, Evurarhdus mensae praeerat, Herimannus [563 1Kb] Franco pincernis [564 1Kb] , Arnulfus equestri ordini et eligendis locandisque castris praeerat. Sigifridus [565 1Kb] vero, Saxonum optimus et a rege secundus, gener quondam regis, tunc vero affinitate [566 1Kb] conjunctus [(185) 1Kb] , eo tempore procurabat Saxoniam [(186) 1Kb] , ne qua hostium interim irruptio accidisset, nutriensque juniorem Heinricum secum tenuit. Rex autem post haec unumquemque principum juxta munificentiam regalem congruenti sibi munere honorans, cum omni hilaritate dimisit multitudinem.

3. Interea barbari [(187) 1Kb] ad novas res moliendas desaeviunt, percussitque Bolizlav [567 1Kb] fratrem suum [(188) 1Kb] , virum christianum et, ut ferunt, Dei cultura religiosissimum, timensque sibi vicinum subregulum, [Col. 0161B] eo quod paruisset imperiis Saxonum, indixit ei bellum. Qui misit in Saxoniam ad expostulanda sibi auxilia. Mittitur autem [568 1Kb] ei Asic [569 1Kb] cum legione Mesaburiorum [570 1Kb] et valida manu Hassiganorum [571 1Kb] [(189) 1Kb] , additurque ei exercitus Thuringorum. Erat namque illa legio collecta ex latronibus. Rex quippe Heinricus cum esset satis severus extraneis, in omnibus causis erat clemens civibus; unde quemcumque videbat furum aut latronum [572 1Kb] [(190) 1Kb] manu fortem et bellis aptum, a debita poena ei parcebat, collocans in suburbano [573 1Kb] Mesaburiorum, datis agris atque armis, jussit civibus quidem parcere, in barbaros autem, in [574 1Kb] quantum auderent, latrocinia exercerent. Hujuscemodi ergo hominum collecta multitudo plenam in expeditionem produxit [Col. 0161C] legionem. Bolizlav autem audiens de exercitu Saxonico, et quia Saxones seorsum, et [575 1Kb] seorsum Thuringi irent contra se, divisis et ipse sociis, sicuti erat acerrimus [576 1Kb] consilio, utroque [577 1Kb] exercitui [578 1Kb] occurrere disposuit. At Thuringi ut hostes inprovise sibi [579 1Kb] occursitare viderunt, fuga periculum devitaverunt. Asic [580 1Kb] autem cum Saxonibus et caeteris auxiliariis nichil cunctatus in hostes ruit, maximamque [Col. 0162A] partem ex eis armis fudit [581 1Kb] , caeteros fugere conpulit, victorque ad castra reversus est. Et cum ignorasset de exercitu qui insecutus fuerat Thuringos, minus caute usus est victoria perpetrata. Bolizlav autem videns exercitum nostrum dispersum, et alios in extrahendis spoliis caesorum, alios in suis corporibus reficiendis, alios in paleis equorum congregandis occupatos, fugatum reversumque [582 1Kb] coadunans exercitum, super improvisos ac recenti victoria securos [583 1Kb] subito irruit, et ducem [584 1Kb] cum omni nostro [585 1Kb] exercitu delevit. Pergensque inde ad urbem subreguli [(191) 1Kb] , primo eam impetu cepit, et usque in hodiernum diem solitudinem fecit. Perduravitque illud bellum usque ad quartum decimum regis imperii [586 1Kb] annum [(192) 1Kb] ; ex eo regi fidelis [Col. 0162B] servus et utilis [587 1Kb] permansit.

4. Rex autem, audito hujuscemodi nuntio, minime turbatur, sed divina virtute roboratus [588 1Kb] , cum omni exercitu intrat terminos barbarorum [(193) 1Kb] ad refrenandam illorum saevitiam. Datum quippe erat illis et antea a patre suo bellum, eo quod violassent legatos Thancmari filii sui, de quo in sequentibus plenius [589 1Kb] dicturos arbitramur. Placuit igitur novo regi novum principem militiae constituere; elegitque ad hoc officium virum nobilem et industrium satisque prudentem, nomine Herimannum. Quo honore non solum caeterorum principum, sed et fratris sui Wichmanni [590 1Kb] [(194) 1Kb] offendit invidiam. Quapropter et simulata infirmitate, amovit se ab exercitu. Erat namque Wichmannus [591 1Kb] vir potens et fortis, magnanimus, [Col. 0162C] belli gnarus et tantae scientiae, ut a subjectis supra hominem plura nosse praedicaretur. Herimannus autem cum esset in prima acie, in introitu regionis in hostium pugnam incidit, eosque fortiter vicit, et ob hoc majori invidia inimicos accendit [592 1Kb] , inter quos Ekkardus [593 1Kb] , filius Liudulfi, qui in tantum aegre passus est fortunam Herimanni, ut sese promitteret majora facturum, aut vivere [Col. 0163A] nolle. Unde collectis ex omni exercitu fortissimis viris, interdictum regis rupit, et paludem, quae erat inter urbem hostium et castra regis, cum sociis transiit, statimque hostes offendit, et ab his circumfusus, cum omnibus suis periit. Erant autem qui cum eo ceciderant [594 1Kb] electorum ex omni exercitu virorum decem et octo. Rex autem caesa hostium multitudine, et caeteris tributariis factis, reversus est in Saxoniam. Acta sunt autem haec 7 [595 1Kb] Kalend. Octobr.

5. Post haec antiqui hostes Ungarii venerunt [596 1Kb] virtutem probare novi regis (DCCCCXXXVII). Intrantes autem Franciam, statuerunt, si possent, ab occidentali plaga invadere Saxoniam. Rex autem audiens, nichil moratus, cum exercitu valido occurrit [Col. 0163B] illis, fugavitque et a terminis suis abegit.

6. Cessantibus autem bellis externis, civilia oriri coeperunt. Nam Saxones imperio regis gloriosi [597 1Kb] facti, dedignabantur aliis servire nationibus, quaesturasque quas habuerunt [598 1Kb] ullius alii [599 1Kb] , nisi solius regis gratia, habere contempserunt. Unde iratus Evurhardus contra Bruningum, [600 1Kb] , collecta manu. succendio [601 1Kb] tradidit civitatem illius vocabulo Elmeri [602 2Kb] [(195) 1Kb] , interfectis omnibus ejusdem civitatis habitatoribus. Qua praesumptione rex audita, condempnavit Evurhardum centum talentis aestimatione equorum [(196) 1Kb] , omnesque principes militum, qui eum ad hoc facinus adjuvabant, dedecore canum, quos portabant usque ad urbem regiam, quam vocitamus Magathaburg [603 1Kb] .

[Col. 0163C] 7. Eodem tempore transtulit rex reliquias [604 1Kb] Innocentii martyris in eandem urbem [(197) 1Kb] . Ipse autem rex, ut erat clementissimus, dum turbatores pacis merita castigatione afflixit, illico cum pietate suscepit, et unumquemque eorum regio munere honorans, dimisit in pace [604* 1Kb] . At illi nichilominus duci suo haerebant [605 1Kb] ad omne nefas, quia ille quidem erat jocundus animo, affabilis mediocribus [606 1Kb] , largus in dando, et his rebus multos Saxonum sibi associavit.

[Col. 0164A] 8. Ea tempestate defunctus est Arnulfus Bojoariorum dux, et filii ejus in superbiam elati, regis jussu contempserunt [607 1Kb] ire in comitatum.

9. Illo quoque tempore defunctus est Sigifridus [608 1Kb] comes, cujus legationem [609 1Kb] [(198) 1Kb] cum sibi vendicasset [610 1Kb] Thancmarus [611 1Kb] , eo quod propinquus ei esset [612 1Kb] ---nam mater ejus filia erat materterae Sigifridi [613 1Kb] , de qua genuit rex Heinricus Thancmarum [(199) 1Kb] ,---et regali dono cessisset [614 1Kb] Geroni comiti, afflictus est Thancmarus tristitia magna. Rex autem transivit in Bojoariam, et rebus ibi rite compositis [615 1Kb] , reversus est in Saxoniam (DCCCCXXXVIII).

10. Dissensio autem, quae [616 1Kb] facta est [617 1Kb] inter Evurhardum et Bruningum, ad hoc pervenit, ut caedes [Col. 0164B] publicae fierent, depopulationesque agrorum agerentur, et ab incendiis nusquam abstinerent. De legum quoque varietate facta est et contentio, fueruntque [618 1Kb] qui dicerent, quia filii filiorum non deberent computari inter filios hereditatemque legitime cum filiis [619 1Kb] sortiri, si forte patres eorum obissent avis superstitibus. Unde exiit edictum a rege, ut universalis populi conventio fieret apud villam quae dicitur Stela [(200) 1Kb] factumque est, ut causa inter arbitros judicaretur debere examinari. Rex autem meliori consilio usus, noluit viros nobiles ac senes populi inhonestate tractari, sed magis rem inter gladiatores discerni jussit. Vicit igitur pars, qui filios filiorum computabant [620 1Kb] inter filios, et firmatum est, ut aequaliter cum patruis [621 1Kb] hereditatem [Col. 0164C] dividerent pacto sempiterno. Ibi quoque pacis [622 1Kb] turbatores facti sunt [623 1Kb] manifesti, qui hactenus [624 1Kb] se negabant contra regiam potestatem aliquid fecisse, sed injuriam tantummodo in socios vindicassent [625 1Kb] . Rex autem se contemptum ab eis animadvertens---neque enim ad placitum juxta jussum venire dignati sunt,---arma distulit, veniae locum dedit, proxima sibi semper solitus clementia. Sed haec dilatio ad majorem perniciem multos protraxit [626 1Kb] . Fiebant praeterea multa nefaria a seditiosis, [Col. 0165A] homicidia, perjuria, depopulationes, incendia; aequum pravumque, sanctum perjuriumque illis diebus parum procedebant.

11. Junctus est autem et Thancmarus Evurhardo, collectaque valida manu, oppugnat [627 1Kb] praesidium quod dicitur Badiliki [628 1Kb] [(201) 1Kb] , in quo erat Heinricus junior, dataque praeda urbis suis commilitonibus, abiit, secum adducens [629 1Kb] Heinricum quasi vile quoddam mancipium [630 1Kb] . Interfectus est autem ibi Gevehardus [631 1Kb] , Udonis filius [632 1Kb] , fratris Herimanni ducis, ob cujus necem, Deo omnia ordinante, duces Francorum inter se sunt [633 1Kb] divisi [(202) 1Kb] . Tantis igitur spoliis Thancmari milites [634 1Kb] ditati, jam ad omnia parabantur. Post haec cepit urbem quae dicitur Heresburg [635 1Kb] , et collecta valida multitudine, [Col. 0165B] sedit [636 1Kb] in ea, multa inde exercens latrocinia. Evurhardus autem secum tenuit Heinricum. Eo quoque tempore occisus est Dedi [637 1Kb] ante portas urbis quae dicitur Larun [638 1Kb] [(203) 1Kb] , in qua erant milites Evurhardi. Wichmannus autem, qui se primum alienavit a rege, audiens tantum facinus seditiosorum, conversus [639 1Kb] pacem fecit cum rege, quia prudentissimus erat, et utilis ac fidelis usque [640 1Kb] in finem permansit [(204) 1Kb] . Thancmarus autem, filius Heinrici regis, natus erat ex matre nobili [(205) 1Kb] , manu promptus, acer ingenio, bellandi peritus, sed inter arma honesta minus pudicitia usus. Erat autem mater ejus multam habens possessionem [641 1Kb] , qui licet a patre alia plura [642 1Kb] sit ditatus, materna tamen se hereditate [643 1Kb] privatum aegre valde tulit, et ob hanc [Col. 0165C] causam arma sumit [644 1Kb] ad perniciem sui suorumque contra dominum suum regem. Rex autem, licet invitus, videns rem ad tam ingens periculum procedere, ad edomandam Thancmari insolentiam cum multo comitatu perrexit ad [645 2Kb] Heresburg. Cives autem urbis illius cognoscentes de rege, quia [646 2Kb] super se cum valida manu appropinquasset, apertis portis, introduxerunt exercitum, qui obsederat urbem. [Col. 0166A] Thancmarus autem fugit in aecclesiam a Leone papa beato Petro apostolo dedicatam [(206) 1Kb] . Exercitus autem persecutus est cum usque in templum, et maxime satellites Heinrici, dolentes ac vindicare contendentes injuriam domini sui; nec veriti januas ferro incidere, cum armis ingressi sunt sacram aedem [647 1Kb] . Thancmarus autem stabat juxta altare, depositis desuper armis cum torque aurea. Cumque ex adverso telis urgeretur, Thiadboldus [648 2Kb] quidam, nothus Cobbonis, cum conviciis vulnus ei inflixit, ilicoque ab eo recepit, quo vita cum terribili insania in brevi caruisset. Quidam autem militum, Maincia [649 1Kb] vocabulo, per fenestram altari contiguam lancea a tergo perfossum ibi secus aram extinxit Thancmarum Ipse autem fraternae fautor [650 1Kb] discordiae, [Col. 0166B] in Biertanico postea bello vitam cum auro ab altari nequiter rapto miserabiliter perdidit [(207) 1Kb] . Earum rerum rex ignarus et absens cum audisset, super temeritate militum indignatus [651 1Kb] est, sed fervente [652 1Kb] adhuc bello civili, non potuit eos contristari [653 2Kb] . Miseratus autem fratris fortunam, suique ingenii ostendens clementiam, pro laude ejus ae industria pauca locutus, Thiadricum [654 2Kb] et tres amitae illius filios, qui Thancmaro manus junxerant [655 1Kb] , lege Francorum dampnatos strangulo [656 1Kb] fecit deficere. Inde vertit militem avidum pugnae et praeda urbis ditatum in Laras [657 1Kb] . Illi autem, urbis praefecto auctore acriter resistentes, lapides lapidibus, tela telis obicere non cessabant. Aggravatique bello, super consulto [658 1Kb] ducis [(208) 1Kb] indutias deposcunt. [Col. 0166C] Quibus concessis [659 1Kb] , ducis eis praesidium [660 2Kb] negatur [661 1Kb] . Unde urbe egressi, potestati se regiae tradiderunt [662 1Kb] . Ea [663 1Kb] pugna Tamma [664 2Kb] pincerna, multis aliis rebus bene gestis olim famosus, factus est clarus. Evurhardus autem audiens de nece Thancmari et [665 2Kb] defectione suorum militum, fractus animo, prosternitur captivo suo, veniam petit, ac nequiter promeretur.

[Col. 0167A] 12. Heinricus autem erat [666 1Kb] eo tempore nimis adolescens [(209) 1Kb] , fervens [667 1Kb] animo; et nimia regnandi cupiditate illectus, eo pacto crimine solvit eum, quo conjuratione secum facta contra regem dominum suum et fratrem, sibi regni diadema, si possibile foret, inponeret. Foedus itaque invicem percussum. Inde liberaliter Heinricus ad regem reversus, puriori fide ac caritate ab eo est susceptus quam ingressus.

13. Suasione quoque optimi inprimis viri et omni religione probatissimi Frithurici [668 2Kb] , successoris Hildiberhti [(210) 1Kb] archiepiscopi, Evurhardus adiit regem, supplex veniam [669 1Kb] deposcit, se suaque omnia ipsius arbitrio tradens. Ne igitur ingens scelus inemendatum maneret, quasi in exilium in Hildinensem [Col. 0167B] [670 2Kb] urbem a rege dirigitur. Sed non post multum temporis in gratiam clementer recipitur, et honori pristino redditur.

14. Dum ea interea loci geruntur, antiqui hostes nostri Ungarii subito irruunt in Saxoniam [671 1Kb] et castris super litus Badae [672 2Kb] fluminis conlocatis, inde in omnem regionem diffunduntur. Dux autem missus a castris cum parte exercitus, eo die ad vesperam signa movit circa urbem quae dicitur Stedieraburg [673 2Kb] [(211) 1Kb] . Urbani autem videntes hostes et ex itinere et ex pluvia, quae ingens erat, segniores [674 1Kb] , audacter erumpunt portis [675 1Kb] , et clamore primum territantes, demum repente in adversarios irruentes, plurimis ex eis caesis et copiosa equorum multitudine [Col. 0167C] cum aliquibus signis capta, caeteros fugere compulerunt [676 1Kb] . Urbes quas obvias habuere [677 2Kb] , illorum fugam animadvertentes, armis eos omnibus locis urgebant, et maxima ex eis parte prostrata, ducem ipsum in quendam luti [678 2Kb] puteum cogentes obpresserunt. Altera autem pars [679 2Kb] exercitus ad aquilonem versus, et arte cujusdam Slavi in locum [680 2Kb] qui dicitur Thrimining [681 1Kb] [(212) 1Kb] deductus, difficultate locorum ac manu circumfusus armatorum periit, timoremque nimium caeteris incussit. Dux autem illius exercitus cum paucis elapsus, comprehenditur, et ad regem deductus, pretio magno redimitur. His auditis, castra hostium omnia [682 1Kb] turbata, fuga salutem [Col. 0168A] quaesierunt [683 1Kb] , nec ultra per triginta annos [(213) 1Kb] in Saxonia apparuerunt [684 1Kb] .

15. (DCCCCXXXIX) Post haec Heinricus ardens cupiditate regnandi, celebre parat convivium in loco qui dicitur Salaveldum [685 2Kb] [(214) 1Kb] . Cumque esset magnus ac potens, majestate et potestate regali plurimis plurima donat, et factionis hujuscemodi plurimos ob id sibi associat. Fuere tamen multi, qui [686 1Kb] rem celare potius arbitrati sunt, ad hoc tantum, ne rei [687 1Kb] fraternae discordiae invenirentur. Dabant tamen consilium, quo facilius bellum solveretur, ut videlicet [688 2Kb] ipse relinqueret Saxoniam sub praesidio militari, et [689 1Kb] sese inferret [690 1Kb] Lothariis [691 1Kb] , generi hominum inbelli; et ita factum est, ut primo inpetu eos rex devinceret, et uno certamine fatigaret. Commilitonum [Col. 0168B] itaque consulto [692 1Kb] Saxonia, ut diximus, relicta et urbibus [693 1Kb] Saxoniae vel in Thuringorum terra praesidio militari traditis [694 1Kb] , ipse cum amicis Lotharios adit. Cujus rei fama undique omnes perculsi, quia tam subitaneae recessionis a rege ac repentini belli causam penitus ignorabant [695 1Kb] . Rex autem audita hujuscemodi fama, primum non credidit, postremo certum de belli negotio probans, nichil moratus cum exercitu prosecutus [696 2Kb] est fratrem. Et ut [697 1Kb] appropiat urbi praesidiis fratris munitae, quae dicitur Thortmanni [697* 1Kb] [(215) 1Kb] , milites qui erant in ea, non inmemores fortunae Thancmari, nequaquam sunt ausi inibi regem expectare, sed egressi urbe [698 1Kb] , tradiderunt se ipsos regi. Erat autem Agina [699 2Kb] , qui illam urbem ad manum Heinrici procurare deberet. [Col. 0168C] Hic a rege vehementi juramento constrictus, quatinus, si posset, dominum suum a bello ad pacem et concordiam revocaret, vel certe ipse ad regem reverteretur; ita dimissus, adiit dominum suum. Ductus autem exercitus a rege, pervenit usque ad litora Reni fluminis.

16. Eo tempore [(216) 1Kb] quo erat bellum Evurhardi cum rege, missus Hadaldus [700 2Kb] , qui erat super cubiculum regis, ad Isilberhtum [701 1Kb] , pro concordia et pace, cum necdum ad neutram partem palam declinaretur [702 2Kb] , indigne suscipitur, et responsio [703 1Kb] de [704 2Kb] die in diem differtur. Ipse autem simultates ducis sentiens, nec ultra talibus versutiis contentus [705 1Kb] : [Col. 0169A] Imperio, inquit, tibi regali denuntio, teste populo [706 3Kb] , tribunali regis condicto die praesentari, aut certe hostem te scias judicari. Simili modo et pontificem Bernhardum [707 1Kb] [(217) 1Kb] , a rege missum, inhonoratum et responsi incertum a se dimisit. Fertur etiam et regalium litterarum saepius sigilla corrupisse. Post haec vero [708 1Kb] verba legatum meliuscule [709 1Kb] coepit habere, et cum honore transduci fecit.

17. [710 1Kb] Igitur copias belli parantes [711 2Kb] Heinricus et Isilberhtus, decreverunt ad Renum occurrere regi. Agina quoque memor jurisjurandi, praecedens exercitum, transito Reno, regi sese praesentavit; et salutato eo verbis humillimis, ait: Frater tuus dominus meus, salvum te et incolumem magno latoque imperio diu regnare exoptat, tuumque [712 2Kb] ad servitium [Col. 0169B] demandat se [713 1Kb] quantocius festinare. Rege autem interrogante de eo, pacem bellumne cogitasset, prospiciens vidit multitudinem nimiam erectis signis tractim procedere, et ad sui partem exercitus, qui [quae?] jam Renum transierat, tendentem. Et conversus ad Aginam: Quidnam vult, inquit, illa multitudo, aut quae est? At ille satis otiose [714 1Kb] : Dominus meus, inquit [715 1Kb] , est, frater tuus. Si meae suasioni dignaretur animum inclinare, aliter venisset [716 1Kb] . Modo ut ipse juravi veni [717 1Kb] . Rex autem his auditis, dolorem animi motu corporis non celabat, eo quod non adessent [718 1Kb] naves, per quas Renum transcendere posset; et ingens flumen aliud iter non praebebat [719 1Kb] , nec tempus subitanei certaminis in ulteriore [720 2Kb] ripa constitutos aliud sinebat cogitare, nisi aut coram hostibus cadere [Col. 0169C] debere [721 1Kb] , aut certe armis vitam defendere [722 1Kb] . Unde ad Deum [723 1Kb] supplices expandens manus rex, ait [724 2Kb] : Deus [725 2Kb] , inquit, omnium rerum auctor et rector, respice populum tuum, cui me praeesse voluisti, ut ereptus ab inimicis, sciant omnes gentes, ullum mortalium tuae dispositioni [726 1Kb] contraire non posse, qui omnia potes et vivis et regnas in aeternum. Qui autem erant in ulteriore [727 1Kb] ripa, sarcinas et impedimenta quaeque transmittunt in locum qui dicitur Xantum [728 1Kb] [(218) 1Kb] ; ipsi vero parati hostes expectant [729 1Kb] . Cumque esset piscina inter nostrates et hostes, Saxones divisis sociis, pars una [730 1Kb] ex adverso ruit in hostes, altera pars a tergo insequitur, in mediis hostes [731 1Kb] opprimens, pauci plures vehementer urgebant. [Col. 0169D] Neque enim [732 1Kb] nostratium [733 2Kb] supra centum [Col. 0170A] armatos fuisse perhibetur, adversariorum vero magnus satis exercitus. Sed cum a fronte pariter et a tergo urgerentur, qua parte potissimum cavere debuissent, in promptu non erat. Ex nostris etiam fuere, qui Gallica lingua ex parte loqui sciebant [734 1Kb] , qui clamore in altum Gallice levato [735 2Kb] , exhortati sunt adversarios ad fugam. Illi socios hujuscemodi clamasse arbitrati, fugam, ut clamatum est, inierunt. Eo die ex nostris multi [736 1Kb] vulnerati, aliqui etiam caesi, inter quos [737 2Kb] Ailbertus [738 2Kb] , qui cognominatus est Candidus, telo ducis Heinrici vulneratus, non multis interjacentibus diebus defunctus est. Hostes autem omnes aut caesi vel capti vel certe fugati; sarcinae omnes et omnis hostium suppellex [739 1Kb] inter victores divisa. Ex parte Lothariorum bene pugnasse [Col. 0170B] praedicabatur illo certamine Godofridus [740 2Kb] , Niger cognominatus. Sed et Maincia, cujus supra mentionem fecimus, eo die cecidit.

18. Dadi [741 2Kb] autem Thuring [742 2Kb] mandavit ad praefectos urbium, qui [743 2Kb] erant in oriente partis ducis Heinrici, de victoria regis, et quia ipse dux in bello cecidisset; egitque callide, ut omnes se traderent regiae potestati. Heinricus autem hoc factum nequaquam [744 2Kb] reliquit inultum. Ipsi autem duae tantummodo ex omnibus remanserant [745 2Kb] urbes, Mersburg [746 1Kb] et Scithingi [747 2Kb] . Regi [748 1Kb] autem post victoriam visum [749 1Kb] est persequi fratrem suum generumque.

19. Audiens vero de defectione urbium suarum [750 2Kb] , fractusque recenti regis victoria, cum novem [751 1Kb] [Col. 0170C] tantum armatis iter arripuit, Saxoniamque jam tardius [752 1Kb] adiens, urbem Mersburg [753 1Kb] ingressus est. Quo rex comperto, et ipse reversus est Saxoniam, urbemque, in qua frater erat, cum exercitu obsedit. Sed cum non posset fortiori ac majori resistere, post duos ferme menses, tradita urbe, egressus [754 2Kb] est Heinricus ad regem. Datae sunt autem ei indutiae triginta dierum, quatinus cum militibus sibi cohaerentibus secederet a Saxonia; si cui vero illorum regem adire placuisset, locum veniae haberet. Quievitque Saxonia post haec ab intestinis bellis paucis diebus.

20. Barbari autem labore nostro clati, nusquam ab incendio, caede ac depopulatione vacabant, Geronemque, [Col. 0170D] quem sibi rex praefecerat [(219) 1Kb] , cum dolo [Col. 0171A] perimere cogitant. Ipse [755 2Kb] dolum dolo praeoccupans, convivio claro delibutos ac vino sepultos ad triginta fere principum barbarorum una nocte extinxit. Sed cum non sufficeret contra omnes nationes barbarorum---eo quippe tempore et [756 1Kb] Apodriti [757 2Kb] rebellaverant, et caeso exercitu nostro, ducem ipsum nomine Haicam [758 1Kb] extinxerunt---, ab ipso rege saepius ductus exercitus eos laesit et in multis afflixit et in ultimam pene calamitatem perduxit. Illi vero nichilominus bellum quam pacem elegerunt, omnem miseriam carae libertati postponentes. Est namque hujuscemodi genus hominum [759 2Kb] durum et laboris patiens, victu levissimo assuetum, et quod nostris gravi oneri [760 1Kb] esse solet, Slavi pro quadam voluptate ducunt. Transeunt sane dies plurimi, his pro gloria [Col. 0171B] et pro magno latoque imperio, illis pro libertate ac ultima servitute varie certantibus. Multos quippe illis diebus Saxones patiebantur hostes, Slavos ab oriente, Francos a meridie, Lotharios ab occidente [761 1Kb] , ab aquilone Danos itemque Slavos; proptereaque barbari longum trahebant certamen.

21. Fuit autem quidam [762 1Kb] Slavus a rege Heinrico relictus, qui jure gentis paterna successione dominus esset eorum qui dicuntur Heveldi [763 2Kb] , dictus Tugumir. Hic pecunia multa captus et majori promissione persuasus, professus est se [764 1Kb] prodere regionem. Unde quasi [765 2Kb] occulte elapsus, venit in urbem quae dicitur Brennaburg [766 1Kb] , a populoque [767 2Kb] agnitus et ut dominus susceptus, in brevi quae promisit inplevit. Nam nepotem suum, qui ex omnibus principibus [Col. 0171C] gentis [768 1Kb] supererat [769 1Kb] , ad se invitans, dolo captum interfecit [770 1Kb] , urbemque cum omni [771 1Kb] regione ditioni regiae tradidit. Quo facto, omnes barbarae nationes usque in Oderam [772 1Kb] fluvium simili modo tributis regalibus se subjugarunt.

22. Heinricus igitur discedens a Saxonia, Lotharios iterum adiit, et cum genero suo, duce scilicet Isilberhto [773 1Kb] , cum suis militibus aliquamdiu moratus est. Iterum ducitur exercitus a rege contra Isilberhtum [774 1Kb] , et omnis regio Lothariorum illius imperio subjacens igni traditur. Obsessusque in urbe [775 1Kb] quae dicitur Kievermont [(220) 1Kb] , elapsus inde proficiscitur. Et cum obsidio difficultate locorum parum procederet, vastata undique regione, rex in Saxoniam revertitur.

[Col. 0171D] 23. Sciens autem comitem Isilberhti [776 1Kb] versutum et callidum nimis, nomine Immonem [777 2Kb] , artibus [Col. 0172A] illius melius arbitratus est pugnare quam armis. Ille vero, ut erat astutissimus, meliori ac majori se subdens, arma sumit contra ducem; quod ipse dux omnium laborum gravissime tulit, quia eum sibi adversum sustinere debuisset, cujus consilio ac fidei hactenus se maxime credebat. Augebat quoque indignationem ducis [778 2Kb] grex porcorum ab Immone callide captus. Nam subulci ducis cum contra portas [779 1Kb] urbis transirent, Immo porcellum pro porta agitari fecit, et omnem gregem porcorum apertis portis intra urbem recepit. Quam injuriam dux ferre non valens, coacto exercitu, obsedit Immonem. Ille autem plurima apum examina habuisse fertur [(221) 1Kb] , quae frangens projecit [780 1Kb] contra equites. Apes autem aculeis equos stimulantes, in insaniam vertebant, [Col. 0172B] ita ut equites periclitari coepissent. Quo viso Immo prospiciens de muro, eruptionem cum sociis minitavit [781 1Kb] . Hujuscemodi igitur artibus saepius dux ab Immone delusus, solvit obsidionem. Discedens vero fertur dixisse: Immone mecum sentiente, omnes Lotharios facile captos tenui, modo ipsum solum cum omnibus Lothariis capere nequeo.

24. Tractum tamdiu bellum Evurhardus considerans, ultra non quiescit. Quin contempto rege, et jure spreto juramentorum, ut initio [782 2Kb] , conserta manu cum Isilberhto [783 1Kb] ad incentiva bellorum pariter conspirant [784 2Kb] . Nec contenti [785 1Kb] regno occidentali solummodo, in Reni orientalem agrum depopulandum cum exercitu demerguntur. Haec cum audiuntur in castris regis---nam ea tempestate [786 1Kb] rex erat [Col. 0172C] pugnans contra Briseg [787 1Kb] [(222) 1Kb] et alias urbes, quae erant Evurhardi ditionis---, multi se a [788 1Kb] castris eruebant, nec ultra spes erat regnandi Saxones. Rex vero ea [789 1Kb] turbatione tanta constantia ac imperio usus est, licet raro [790 1Kb] milite constiparetur, ac si nichil ei difficultatis obviasset. Nam summi pontifices, relictis tentoriis et alia qualibet suppellectili, ipsi etiam defecerunt a fide.

25. Defectionis causam edicere et regalia misteria pandere, super nos est; verum historiae satisfaciendum arbitramur; quicquid in hac parte peccemus veniabile [791 1Kb] sit. Summus pontifex missus ad Evurhardum pro concordia et pace, cum esset earum rerum desiderantissimus [792 1Kb] , pacto mutuo suum interposuit juramentum, et ideo ab eo non posse desinere [Col. 0172D] [793 1Kb] fertur narrasse. Rex autem per pontificem officio suo congruentia dirigens responsa, nil ad se [Col. 0173A] pertinere voluit, quicquid episcopus egisset sine suo imperio. Quare quia contra auctoritatem regi quasi praecellenti noluit subici, sed recessit ab eo [794 1Kb] , in Hammaburgensem [795 1Kb] urbem quasi in exilium destinavit, Rothardum [796 1Kb] vero episcopum [797 1Kb] [(223) 1Kb] novam Corbeiam direxit. In brevi vero utrisque clementer ignoscit, in sui gratiam suscipit [798 1Kb] , et honori pristino reddidit.

26. Ad coercendam [799 1Kb] igitur ducum [800 1Kb] praesumptionem missus Herimannus [(224) 1Kb] cum exercitu, invenit eos super litus Reni, magnamque partem exercitus [801 1Kb] abesse, eo quod jam Renum cum praeda transissent [802 1Kb] . Circumfusus itaque dux ipse Evurhardus militum armis, multis vulneribus acceptis ac viriliter redditis, perfossus tandem telis corruit. [Col. 0173B] Isilberhtus autem fugiens, navem [803 1Kb] cum pluribus [804 1Kb] ascendit, quae onere praegravata subcumbens mergitur, ipseque dux cum caeteris mersus, numquam est inventus [(225) 1Kb] . Rex autem audita victoria suorum [805 1Kb] militum ac morte ducum, gratias egit [806 1Kb] omnipotenti Deo, cujus saepius auxilium expertus est oportunum; praeficiensque regioni Lothariorum Oddonem, Ricwinis [807 1Kb] filium [808 1Kb] , et ut nutriret nepotem suum filium Isilberhti, optimae spei puerulum, nomine Heinricum, reversus est in Saxoniam. Mater autem pueri copulata est conjugio Hluthowico [809 1Kb] regi, et Heinricus frater regis discedens a Lothariis, secessit in regnum [810 1Kb] Karoli. (DCCCCXL.) Necem ducum asperrima hiemps, hiememque secuta est fames validissima [811 1Kb] [(226) 1Kb] .

[Col. 0173C] 27. Post haec Immo [812 1Kb] , revera [813 1Kb] nescio an falso, arma sumit contra regem, et media hieme circumdatus exercitu, se pariter cum urbe [814 1Kb] tradidit, ac deinceps fidelis et utilis permansit.

28. Nepotes quoque Isilberhti servituti regiae se subjiciebant [815 1Kb] , urbibus quas tenebant nichilominus retentis. Kievermont etiam ab Ansfrido [816 1Kb] et Arnaldo [817 1Kb] adhuc tenebatur, ad quos Immo mandatum hujuscemodi [818 1Kb] dirigens ait: De me non sentio nisi quod vos sentitis, de vobis autem notum est, quia hujus gentis principes estis. Nulli ergo dubium, quin duabus manibus quisque magis valeat quam una. [Col. 0173D] Certum est itaque, tres unum fortitudine praecedere. [Col. 0174A] Et nunc quae necessitas cogit, ut serviamus Saxonibus, nisi nostra discordia? Quando vos armis circumdederunt, num victoria laetati sunt? Victoribus certe turpe est servire. Optimum omnium mortalium, qui me a puero nutrivit et inter amicos semper habuit et magna potestate clarificavit, nostrum communem dominum deserui, et Saxoni me [819 1Kb] periculo capitis mei sociavi; modo, ut scitis, pro merito honore contumelia ab eo affectus, armis circumdatus, pene ex libero servus factus sum [820 1Kb] . Ut ergo noveritis, me ex fide communi utilitati velle consulere, tibi Ansfrid unicam filiam meam desponsabo, quo nullo apud vos infidelitatis scrupulo notari queam. Date igitur locum mutui [821 1Kb] colloquii, et ex me ipso fidem probabitis, quam per nuntium necdum potestis. Ipsi ad haec, [Col. 0174B] quamvis ferrei pectoris essent, et illum jam olim suspectum haberent, tantae tamen calliditati [822 1Kb] cedentes, suasibilibus emolliti verbis [823 1Kb] , mutuo dabant locum conspectui. At ille armatos habens locis oportunis absconditos, dolo ambos cepit, et sub custodia regi destinavit, mandato [824 1Kb] , in haec verba pariter directo: Elatior [(227) 1Kb] , inquit, est mollior, vinclis [825 1Kb] aut verberibus [826 1Kb] non indiget, minis [827 1Kb] pandit universa quae scit. Ansfrid vero durior ferro est [828 1Kb] , hunc si tormenta accerrima rimentur, magnum est. Quos cum rex suscepisset, aliquanto tempore custodiae mancipatione castigavit; postea suae gratiae lenitate sibi associans, in pace dimisit. Cum ergo causae causis et res [829 1Kb] rebus ita copulatae sint [830 1Kb] , ut sententiarum ordine discerni adeo non debeant, [Col. 0174C] nemo me temporum [831 1Kb] vicissitudine accuset, dum posteriora anterioribus praeposuerim gesta.

29. Rex igitur vicina sibi [832 1Kb] semper clementia graves [833 1Kb] fratris miseratus labores, aliquantis urbibus suis usibus concessis [834 1Kb] , permissus est intra [835 1Kb] regionem Lothariorum habitare.

30. Eo [836 1Kb] tempore barbarorum [837 1Kb] bellum fervebat. Et cum milites ad manum Geronis praesidis conscripti crebra expeditione attenuarentur, et donativis vel tributariis praemiis minus adjuvari possent, eo quod tributa passim negarentur, seditioso odio in Geronem exacuuntur. Rex vero ad communes [Col. 0174D] utilitates rei publicae Geroni semper juxta erat. [Col. 0175A] Unde factum est, ut nimis exacerbati, odia sua in ipsum quoque regem vertissent.

31. Quae causa Heinricum minime latuit [838 1Kb] , et---ut solet, amaris animis dum [839 1Kb] dulce aliquid offertur,---facile persuadebat [840 1Kb] hujuscemodi homines sibi concordare, spem habens iterum regnandi, dum nosset [841 1Kb] exercitum regi offensum. Denique multis intercurrentibus legatis, et munusculis invicem missis, omnes pene orientalium partium milites sibi colligavit. (DCCCCXLI.) Quae res ad tantum nefas processit, ut conjuratione valida facta, in paschali festivitate, quae erat proxima, cum ipse Heinricus ad [842 1Kb] palatium adisset [843 1Kb] , regem occidere cogitassent, ipsi vero regni diadema inponerent [844 1Kb] . Earum rerum dum non esset publicus proditor, [Col. 0175B] semper se protegente summa divinitate, notae factae sunt regi insidiae modicum ante pascha. Qui fidelium militum [845 1Kb] vallatus manu die ac nocte, nichilque decoris vel majestatis regiae coram populo ea sollempnitate minuens, nimium hostibus intulit timorem. Post diem vero sollempnem, consilio maxime Francorum qui eo tempore [846 1Kb] sibi adstabant, Herimanni [847 1Kb] scilicet, Udonis atque Conradi [848 1Kb] qui dictus est Rufus [(228) 1Kb] , secrete proditos jubet comprehendi vel certe occidi. Inter quos erat primus in caeteris omnium bonarum virtutum rebus absque hac noxa fortissimus optimusque Erich [849 1Kb] . Hic cum armatos ad se properasse intellexisset, conscius causarum, equum ascendit, arma sumit, circumfususque hostium turmis, memor pristinae virtutis ac [Col. 0175C] nobilitatis, elegit mori quam inimicorum dominationi subici. Nam lancea perfossus occubuit, vir omni virtute ac industria civibus carus atque clarus. Caeteri autem insidiarum conscii in alteram hebdomadam [850 1Kb] differuntur, et secundum leges [851 1Kb] sceleribus suis meritas poenas solventes, capite caeduntur. Heinricus autem fugiens regno cessit.

32. Eo anno et portenta quaedam apparuere [852 1Kb] , scilicet cometae. Nam a quinta decima Kalendas [Col. 0176A] Novembris [853 1Kb] usque in ipsas Kalendas visae sunt: Quibus visis [854 1Kb] multi mortales [855 1Kb] territi, aut nimiam pestilentiam vel certe regni mutationem metuebant; quoniam [856 1Kb] quidem ante regis Heinrici excessum multa prodigia monstrata sunt, ita ut solis splendor forinsecus aere [857 1Kb] absque nubilo pene nullus appareret [858 1Kb] , intrinsecus autem per fenestras domorum rubeus tamquam sanguis infunderetur. Mons quoque, ubi ipse rerum Dominus sepultus est, fama prodidit, quia multis in locis flammas evomeret. Hominis [(229) 1Kb] etiam cujusdam manus sinistra ferro amputata, post annum fere integrum restituta est ei dormienti, qui pro signo miraculi sanguinea linea loco conjunctionis notabatur. (DCCCCXLII.) Sed cometas inundatio nimia, inundationemque boum pestilentia [Col. 0176B] subsecuta est.

33. (DCCCCXLIII.) Defuncto autem Oddone [859 1Kb] , Lothariorum praeside [(230) 1Kb] , ac regis nepote Heinrico, ducatus regionis conceditur Conrado, cui et unicam filiam suam rex desponsavit [(231) 1Kb] , quia [860 1Kb] erat adolescens acer et fortis, domi militiaque [861 1Kb] optimus, commilitonibus suis carus.

34. Illis diebus Bertholdus [862 1Kb] , frater [863 1Kb] Arnulfi, procurabat Bajoariam, pugnansque contra Ungarios, victorque existens, triumpho celebri factus est clarus [(232) 1Kb] .

35. Rex autem de die in diem proficiens, paterno regno nequaquam est contentus, sed abiit Burgundiam, regem cum regno in suam accepit potestatem [(233) 1Kb] . Hugonem [(234) 1Kb] alterum armis edomuit [864 1Kb] [Col. 0176C] sibi subjectum fecit. (DCCCCXLIV.) Cujus fibulam auream regi [865 1Kb] dono concessam, gemmarum varietate mirabilem, videmus in altari protomartiris Stephani rutilantem [866 1Kb] .

36. (DCCCCXLV.) Igitur cum omnia regna coram eo silerent, et potestati ipsius omnes hostes cederent, monitu et intercessione sanctae matris ejus recordatus est multis laboribus fatigati fratris [867 1Kb] , praefecitque eum regno Bojoariorum, Bertholdo [868 1Kb] [Col. 0177A] jam defuncto [(235) 1Kb] , pacem atque [869 1Kb] concordiam cum eo faciens, qua usque in finem fideliter perduravit [870 1Kb] . Erat autem ipse dominus Heinricus copulatus matrimonio filiae ducis Arnulfi [(236) 1Kb] , feminae egregiae formae mirabilisque prudentiae. Fratrum vero pax atque concordia, Deo acceptabilis hominibusque amabilis, toto orbe fit [871 1Kb] jam celebris, dum unanimes res publicas augent, hostes debellant, civibus paterna potestate praesunt [872 1Kb] . Ducatu igitur Bojoariorum accepto, nequaquam desidia torpuit, sed abiens Aquilegiam [873 1Kb] cepit, Ungarios duabus vicibus armis superavit [874 1Kb] [(237) 1Kb] , Ticinum transnatavit, et praeda magna intra regionem hostium capta, exercitum incolumen patriam [875 1Kb] reduxit [(238) 1Kb] . Talium igitur et tantorum mores habitum formamque, [Col. 0177B] quos summa clementia mundo ad delicias omnemque decorem destinavit, nostrae [876 1Kb] non est omnimodis virtutis [877 1Kb] exponere. Verum devotionem, quam erga eos habemus, penitus celare nequimus. Ipse denique dominus rerum, fratrum natu maximus optimus, inprimis pietate erat clarus, opere omnium mortalium constantissimus, praeter regiae disciplinae terrorem semper jocundus, dandi largus, dormiendi parcus, et inter dormiendum semper aliquid loquens, quo eum semper vigilare aestimes, amicis nichil negans, et supra hominem fidelis. Nam quosdam audivimus accusatos et peccati manifestos, ipsum eorum advocatum et intercessorem et criminis nullo modo credulum, et [878 1Kb] ab eo post habitos [879 1Kb] , tamquam nichil umquam in eum peccassent. [Col. 0177C] Ingenium [(239) 1Kb] ei admodum mirandum, nam post mortem Edidis [880 1Kb] reginae, cum antea nescierit, litteras in tantum didicit, ut pleniter libros legere et intelligere [881 1Kb] noverit. Praeterea Romana lingua [(240) 1Kb] Slavanicaque [882 1Kb] loqui scit [883 1Kb] . Sed rarum est, quo [884 1Kb] earum uti dignetur [885 1Kb] . In venationibus creber, tabularum ludos amat, equitatus gratiam regia gravitate interdum exercens. Accessit ad haec et moles corporis, omnem regiam ostendens dignitatem, capite [886 1Kb] cano sparsus capillo; oculi rutilantes et in [Col. 0178A] modum fulguris [887 1Kb] cita repercussione [888 1Kb] splendorem quendam emittentes; facies rubicunda, et prolixior barba, et [889 1Kb] haec contra morem antiquum; pectus leoninis [890 1Kb] quibusdam sparsum jubis: venter commodus; incessus quondam citus, modo gravior; habitus patrius, et [891 1Kb] qui numquam sit peregrino [892 1Kb] usus. Quotienscumque autem sit opus corona portanda, jejunium semper praecedere [893 1Kb] pro vero traditur. Heinricus vero morum gravitate pollebat, et ob id ab ignotis minus clemens jocundusque praedicabatur, constanti admodum animo; fidelis et ipse amicis, ita ut mediocris [894 1Kb] substantiae militem conjugis suae sororis matrimonio honoraret, socium sibi [895 1Kb] amicumque faceret [(241) 1Kb] . Erat corpore praestanti, et qui in adolescentia omnem hominem egregia [Col. 0178B] forma ad se inclinaret. Junior vero fratrum domnus Brun [896 1Kb] magnus erat ingenio, magnus scientia et omni virtute ac industria. Quem cum rex praefecisset genti indomitae Lothariorum [(242) 1Kb] , regionem a latronibus [897 1Kb] purgavit, et in tantum disciplina legali instruxit, ut summa ratio summaque pax illis in partibus locum tenerent.

37. Igitur cum bella intestina externaque cessarent, leges divinae atque humanae auctorali vigore pollent. Gravisque persecutio monachis oritur in diebus illis, affirmantibus [898 1Kb] quibusdam pontificibus, melius arbitrati [899 1Kb] , paucos vita claros quam plures negligentes inesse [900 1Kb] monasteriis oportere; obliti, nisi fallor, sententiae patrisfamilias [901 1Kb] prohibentis servos [902 1Kb] zizania colligere, sed utraque crescere oportere et [903 1Kb] [Col. 0178C] zizania et triticum usque ad messem (Matth. XIII, 29). Quo factum est, ut plures propriae infirmitatis conscii, deposito habitu et relictis monasteriis, grave onus sacerdotum devitarent. Fuerunt autem quidam qui summum pontificem Frithericum [904 1Kb] hoc non pure, sed ficte fecisse arbitrati sunt [905 1Kb] , quatinus venerabilem virum regique fidelissimum abbatem Hadumarum [906 1Kb] quoquo modo [907 1Kb] posset [908 1Kb] dehonestaret.

38. Ipse enim erat vir [909 1Kb] magnae prudentiae ac [Col. 0179A] industriae. Sub ejus temporibus templum famosum Vuldense igne consumptum est [(243) 1Kb] , et ab eo restauratum et multo majore [910 1Kb] decore perfectum [911 1Kb] . Hic pontificem sub custodia tenuit, secunda conjuratione culpabilem [(244) 1Kb] , primum honorifice, sed cum litteras ab eo scriptas reprehendisset, satis severe. Pontifex vero dimissus dum ultionem quaerit, contra [912 1Kb] tantum virum leges non praevalent, humillima monasteria auctoritate temptavit, ut ad excellentissima aequaliter procederet. Sed hujuscemodi simulationes incassum profusae. Nam abbas in gratia et amicitia regis permansit, et causis intercurrentibus, pontifex quod cogitavit non implevit.

39. Soror igitur regis [913 1Kb] [(245) 1Kb] Hluthowico regi genuit tres filios, Karolum, Lotharium et Karlomanum [914 1Kb] . [Col. 0179B] Ipse enim [915 1Kb] Hluthowicus [916 1Kb] rex a ducibus suis circumventus, et a Northmannis [917 1Kb] captus, consilio Hugonis Lugdunum [918 1Kb] [(246) 1Kb] missus custodiae publicae traditur. Filium autem ejus natu majorem Karlomannum [919 1Kb] [(247) 1Kb] Northmanni secum duxerunt Rothun [920 1Kb] [(248) 1Kb] ibi [921 1Kb] et mortuus est. Audiens [Col. 0180A] autem rex, super fortuna amici [922 1Kb] satis doluit, imperavitque expeditionem in Galliam contra Hugonem in annum secundum.

40. Eo tempore (DCCCCXLVI) cum moraretur rex [923 1Kb] in campis silvestribus venationem agens, obsides Bolizlavi [924 1Kb] ibi [925 1Kb] vidimus, quos populo rex [926 1Kb] praesentari jussit, satis super eis laetatus.

41. Ille annus notabilis casu calamitoso totius populi, de morte scilicet beatae memoriae Edidis reginae, cujus dies extrema septimo [927 1Kb] Kal. Februar. celebrata est cum gemitu et lacrimis omnium Saxonum. Haec nata ex gente Anglorum, non minus sancta religione quam regali potentia pollentium stirpe claruit. Decem annorum regni consortia tenuit, undecimo obiit. Saxoniam vero decem et novem [Col. 0180B] annis inhabitavit. Reliquit filium nomine Liudulfum, omni virtute animi et corporis ea aetate nulli [928 1Kb] mortali [929 1Kb] secundum; filiam quoque nomine [930 1Kb] Liudgardam, quae nupserat Conrado duci. Sepulta est autem in civitate Magathaburg [931 1Kb] in basilica nova, latere aquilonali [932 1Kb] ad orientem.


[Col. 0179] EXPLICIT LIBER SECUNDUS [933 1Kb] .



[LIBER III.]



AD DOMINAM MAHTHILDAM IMPERATORIS FILIAM. LIBRI TERTII INCIPIT PRAEFATIO [934 1Kb] .
[Col. 0179]

[Col. 0179C] Quemadmodum coeii terraeque facies, hominum [935 1Kb] voces, vultus ac mores mille modis concordi discordia variantur, sed [936 1Kb] unius luminis sensusque ducatu, Dei cuncta regentis providentia, coguntur, ita publicis ac privatis rebus intentis imperiale decus, quod te ut serenissimum splendorem gemmamque lucidissimam mundo effudit, unum justitiae moderamen [Col. 0180C] est normaque rectitudinis. Unde laboris nostri opus, quod a diversis moribus diverse accipitur, eo quod [937 1Kb] ingenii sermonisque claritate egeat, sinu gloriosae clementiae tuae suscipiatur, nec in eo [938 1Kb] nostra insipientia, sed major consideretur devotio, humiliter deposco.


[Col. 0179] EXPLICIT [939 1Kb] , PRAEPHATIO.



INCIPIUNT CAPITULA.

    [Col. 0179C] 1. Quomodo creavit rex filium suum Lindulfum post se regem.
    2. De Gallia profectione, et altercatione regis et Hugonis ducis, et rege Luthwico.
    3. Quomodo rex Lucdunum adiit.
    4. Quomodo Rothun adiit et inde Saxoniam reversus [Col. 0179D] est.
    [Col. 0180C] 5. Quomodo Huga occurrit regi juxta fluvium Car.
    6. De Liudulfo filio regis, quomodo Italiam adiit.
    7. De Bernhario rege Longobardorum.
    8. Quomodo rex duxit exercitum contra Bolizlavum.
    9. Quomodo rex reginam [940 1Kb] sibi sociavit, et Liudulfus [Col. 0180D] ideo tristis inde discedit.
    [Col. 0181A] 10. Celebratis rex nuptiis revertitur in Saxoniam, secutusque eum Bernharius [941 1Kb] pacem cum eo secuturus [942 1Kb] .
    11. De conventu populi apud urbem Augustanam [943 1Kb] et miraculo quod ibi accidit.
    12. De filiis regis.
    13. De insidiis quas paraverunt regi.
    14. De apparatu paschali.
    15. De filio generoque regis et pontifice Frithurico.
    16. De conventu populi apud Fridisleri et Dadano [944 1Kb] et Wilhelmo [945 1Kb] comitibus.
    17. De pugna Lothariorum cum Conrado duce.
    18. De obsidione Mogantiaca et altercatione Heinrici et Liudulfi.
    [Col. 0181B] 19. De Ecberhto [946 1Kb] regis consobrino.
    20. De Bojoariis quomodo juncti sunt Liudulfo.
    21. De Arnulfo et fratribus ejus et quia exercitus missionem petiit et accipit [947 1Kb] .
    22. De rege, et quia multi defecerunt a fide.
    23. De exercitu Saxonico qui Mogontiam adiit.
    24. De Thiadrico et Wicmanno.
    25. De Ecberhto et Wicmanno et duce Herimanno [948 1Kb] .
    26. De regis adventu in Boioariam.
    27. De pontifice Frithurico et caeteris pontificibus.
    28. Quomode rex infecto negotio revertitur in Saxoniam.
    29. De causis Herimanni et nepotum ejus.
    30. Avares junguntur Bojoariis [949 1Kb] , rex vero occurrit [Col. 0181C] eis cum valida manu.
    31. Bojoarii bello fatigati de pace tractant.
    32 De placito regis apud Cinnam.
    33. De pontifice Frithurico et Conrado duce.
    34. De Liudulfo qui a patre iratus discessit, et rex eum persequitur.
    35. Pugna apud Horsadal.
    36. Obsidio urbis quae [950 1Kb] dicitur Renesburg.
    37. Liudulfus pacem postulat sed non impetrat, et de morte Arnulfi.
    38. Liudulfo pax datur, et rex Saxoniam revertitur.
    39. Heinricus Novam urbem adiit.
    40. Qualiter rex filium clementer suscipit.
    [Col. 0181D] 41. De fine pontificis Frithurici.
    42. Qualiter Ucri a Gerone capiuntur.
    [Col. 0182A] 43. Qualiter Raeinesburg se tradit, et regionem fratri restituit.
    44. De famoso triumpho quem rex de Ungariis obtinuit.
    45. De pugna Thiadrici adversus Sclavos.
    46. De portentis quae interim acciderunt.
    47. De casu Conradi ducis.
    48. De tribus ducibus Avarorum.
    49. De triumpho regis.
    50. De rege et versutiis Wicmanni.
    51. De exercitu qui Wicmannum pene cepit in urbe Suitleiscare.
    52. Quomodo capta est urbs Cocarescemiorum.
    53. Quomodo ultus est rex illam depopulationem.
    54. De Gerone preside.
    [Col. 0182B] 55. De Stoineffo barbarorum rege et milite qui eum occidit.
    56. De rege quia crebris victoriis gloriosus factus est.
    57. De Liudulfo quia patria cessit propter amicos.
    58. De litteris obitum ejus significantibus.
    59. De Wicmanno qui Saxoniam occulte intravit.
    60. Quomodo fide Geronis susceptus est Wicmannus.
    61. De prodigiis quae apparuerunt in vestimentis.
    62. De infirmitate imperatoris.
    63. De profectione secunda regis in Italiam.
    64. De Wicmanno, quomodo iterum rebellavit.
    65. De Danis, quomodo Christiani perfecte facti sunt.
    [Col. 0182C] 66. Gero propter juramentum dimisit Wicmannum.
    67. Quomodo Gero [951 1Kb] Lusiki vicit.
    68. De duobus regulis et Wicmanno.
    69. De nece Wicmanni.
    70. Acceptis armis Wicmanni imperator jam factus scripsit epistolam in Saxoniam mittendam.
    71. De legatis Grecorum et eorum fraude.
    72. De Gundthario et Sifrido.
    73. De populo Constantinopolitano et eorum imperatoribus.
    74. De Mathilda matre imperatoris et obitu episcoporum Bernhardi et Wilhelmi.
    75. De reversione imperatoris ab Italia et de obitu [Col. 0182D] ejus.
    76. Quomodo populus pro patre elegit filium ejus in principem.

[Col. 0181] EXPLICIUNT [952 1Kb] CAPITULA.





INCIPIT LIBER III [953 1Kb] .
[Col. 0183]

[Col. 0183A] 1. Post excessum [954 1Kb] Edidis reginae (DCCCCXLVI) omnem amorem maternum transfudit rex in unicum filium [955 1Kb] suum Liudulfum, factoque testamento creavit eum regem post se. Ipse autem tener adhuc erat adolescens, aetatis non habens amplius quam sedecim annos.

2. Rex vero in Galliam [956 1Kb] proficiscens expeditionem, coacto apud Camaracam [957 1Kb] urbem exercitu, festinat intrare regnum Karoli, vindicandae causa [958 1Kb] injuriae generis [959 1Kb] sui Hluthowici. Quo audito Hugo, missa legatione, jurat per patris sui [(249) 1Kb] animam, qui jam olim periit Deo regique [960 1Kb] proprio repugnando [961 1Kb] , quia tanta sibi esset copia armorum [962 1Kb] , quantam [963 1Kb] hactenus rex numquam vidisset; additque [964 1Kb] contemptum, vane tumideque super Saxones [Col. 0183B] loquendo, quia inbelles essent, et quia facile posset una potione telorum Saxonicorum septem obsorbere [965 1Kb] . Ad quod rex famosum satis reddit [966 1Kb] responsum: sibi vero fore [967 1Kb] [(250) 5Kb] tantam multitudinem pilleorum ex culmis contextorum [(251) 1Kb] , quos ei praesentari oporteret, quantam nec ipse nec pater suus umquam viderit. Et revera cum esset magnus valde exercitus, triginta scilicet duarum legionum, non est inventus, qui hujusmodi non uteretur tegumento, nisi rarissimus quisque. Certus autem factus [Col. 0184A] de adventu regis Hugo, timore quoque perterritus, dimisit Hluthowicum [968 1Kb] . Dimissus igitur Hluthowicus regi occurrit, jungiturque cum sociis exercitui illius.

3. Rex autem cum exercitu Lugdunum [969 1Kb] adiit, eamque armis temptavit, inde Parisius [970 1Kb] perrexit, Hugonemque ibi obsedit, memoriam quoque [971 1Kb] Dyonisii martiris digne honorans veneratus est. Ductus inde exercitus contra urbem Remensem, ubi erat nepos Hugonis [(252) 1Kb] contra jus fasque omne subrogatus episcopus, legitimo pontifice [(253) 1Kb] adhuc superstite. Armis autem urbem capiens, injuste constitutum expulit sacerdotem, legitimum ecclesiae sedique propriae restituens.

4. Exinde, collecta ex omni exercitu electorum [Col. 0184B] militum manu, Rothum Danorum [972 1Kb] urbem adiit [(254) 1Kb] , sed difficultate locorum, asperiorique hieme ingruente, plaga eos quidem magna percussit; incolumi exercitu, infecto negotio, post tres menses Saxoniam regressus est, urbibus Remense atque Lugduno cum caeteris armis captis Hluthowico regi concessis.

5. (DCCCCXLVII.) Huga [973 1Kb] autem expertus potentiam regis virtutemque Saxonum, non passus est ultra terminos suos hostiliter intrare, sed pergenti [Col. 0185A] [974 1Kb] in eandem expeditionem anno sequenti, occurrit [(255) 1Kb] juxta fluvium qui dicitur Char [975 1Kb] [(256) 1Kb] , manus dedit, juxtaque imperium regis pactum iniit, utilisque proinde permansit.

6. Videns autem rex filium suum Liudulfum virum factum, dedit ei conjugem divitiis ac nobilitate claram, ducis Herimanni filiam, nomine Idam. Quam cum accepisset, in brevi post haec socer moritur (DCCCCXLIX), cum ducatu omni ei possessione relicta. Accepta autem potestate, animum tranquillum, quem in puero [976 1Kb] gessit, exuit, armatumque militem in Italiam ducens, aliquantis ibi urbibus captis et sub custodia traditis, ipse revertitur in Franciam (DCCCCL).

7. Eo tempore usurpato imperio, regnavit in [Col. 0185B] Longobardia homo ferus [977 1Kb] et avarus, et qui omnem justitiam pecunia venderet, Bernharius [978 1Kb] [(257) 1Kb] . Veritus autem singularis prudentiae reginae virtutem [979 1Kb] , a Hluthowico rege [(258) 1Kb] relictae, in multis eam afflixit, quo tanti decus splendoris [980 1Kb] extingueret, vel certe obscuraret.

8. Illo tempore rex proficiscitur in militiam contra Bolizlavum [981 1Kb] regem [(259) 1Kb] Boemiorum, et cum capienda esset urbs quae nuncupabatur Nova [(260) 1Kb] , in qua clausus obsidebatur Bolizlavi [982 1Kb] filius, prudenti rex consilio diremit proelium, ne miles in rapiendis hostium spoliis aliquod periculum incideret [983 1Kb] . Considerata itaque virtute regis ac innumera multitudine exercitus, Bolizlav [984 1Kb] urbe egressus, maluit tantae majestati subjici, quam ultimam [Col. 0185C] perniciem pati; sub signisque stans, et regem audiens [985 1Kb] responsaque reddens, veniam tandem promeruit. Inde plena victoria gloriosus factus rex, Saxoniam regreditur [986 1Kb] .

9. (DCCCCLI.) Cumque eum virtus praefatae reginae non lateret, simulato itinere Romam proficisci statuit. Cumque in Longobardiam ventum esset, aureis muneribus amorem reginae super se probare temptavit. Quo fideliter experto, in conjugium sibi eam sociavit, cumque ea [987 1Kb] urbem Papiam, quae est sedes regia, obtinuit. Quod cum vidisset filius ejus [Col. 0186A] Liudulfus, tristis a rege discessit, profectusque in Saxoniam, aliquamdiu moratus est in loco consiliis funesto [(261) 1Kb] Salaveldun.

10. Rex veroin Italia celebratis juxta magnificentiam regalem nuptiis [(262) 1Kb] , proficiscitur inde cum novi matrimonii claritate, acturus [988 1Kb] proximum pascha in Saxonia, laetitiam patriae magnamque gratiam conferens. Persuasus quoque rex Bernharius a Conrado duce, cui Papia cum praesidio militari relicta [989 1Kb] erat custodienda, regem subsecutus est in Germaniam, pacem cum eo facturus, et omnibus quae imperavisset obtemperaturus. Cui regiae urbi [(263) 1Kb] appropinquanti, occurritur miliario ab urbe a ducibus et praefectis palatinorumque primoribus, et regaliter susceptus, ductus in urbem, [Col. 0186B] jussus est in hospitio sibi parato [990 1Kb] manere. Neque enim faciem regis intra tres dies videre promeruit. Quod aegre ferens Conradus, qui eum adduxerat, unumque cum eo sentiens filius regis Liudulfus, suspectum super [991 1Kb] hac causa Heinricum, fratrem regis, habentes, quasi antiqua stimulatum invidia, devitaverunt eum. Heinricus autem sciens adolescentem maternis destitutum [992 1Kb] suffragiis, contemptui coepit [993 1Kb] eum habere, in tantum ut a conviciis ei quoque non parceret. Interea rex regem alloquitur, in gratiamque regis ac reginae susceptus, deditionis sponsionem dat, foederisque [994 1Kb] spontanei [995 1Kb] diem locumque [996 1Kb] apud urbem Augustanam [997 1Kb] designans.

11. Ubi cum [998 1Kb] conventus fieret, Bernharius manus [Col. 0186C] filii sui [999 1Kb] Adalberhti [1000 1Kb] suis [1001 1Kb] manibus implicans, licet olim Hugonem fugiens regi subderetur [(264) 1Kb] , tunc tamen renovata fide coram omni exercitu famulatui regis se cum filio subjugavit. Et ita dimissus, in [1002 1Kb] Italiam remeavit cum gratia et pace. Ibi mirae magnitudinis lapis grandinis tonitru [1003 1Kb] ac tempestate turbulenta de coelo jactus, ingens miraculum multis visentibus praebuit.

12. Nati sunt autem regi filii ex serenissima regina primogenitus Heinricus [(265) 1Kb] , secundus Brun [1004 1Kb] [(266) 1Kb] , tertius [1005 1Kb] paterni nominis majestate [Col. 0187A] designatus [(267) 1Kb] , quem jam post patrem dominum [1006 1Kb] ac imperatorem universus sperat orbis; filiam quoque sanctae matris ejus vocabulo insignitam [(268) 1Kb] , de qua non praesumimus aliquid dicere, cum ejus claritas praecellat omne quod dicere aut scribere valemus [1007 1Kb] .

13. (DCCCCLIII.) Enimvero rex cum regiones Francorum urbesque circuiret, audivit, quia ei insidiae pararentur a filio generoque; quapropter summus pontifex revocatus, ubi austeriorem vitam more solito cum heremitis et solitariis ante Pascha agebat, suscepit regem Mogontiae, ibi ei aliquamdiu ministrans [1008 1Kb] . Nefanda consilia prodita, a filio generoque animadversa; purgandi locum criminis cum consilio pontificis petunt [1009 1Kb] et impetrant. Qui licet [Col. 0187B] sceleris manifeste arguerentur, paruit tamen rex eorum sententiis in omnibus [1010 1Kb] , locorum temporumque angustia.

14. Et cum apparatus paschalis apud [1011 1Kb] Aquas fieri oporteret, comperit, quia nichil sibi dignum ibi paratum esset [1012 1Kb] [(269) 1Kb] ; maternum gaudiis et officiis decenter curatur, regemque quem in Francia [1013 1Kb] pene perdidit, in patria magnifice recepit.

15 [1014 1Kb] . Nam confortatus amicorum gentisque propriae praesentia, irritum [1015 1Kb] fecit [1016 1Kb] pactum, quod coactus inire confessus est; edictumque est filio generoque, auctores sceleris puniendos tradere, aut certe se [1017 1Kb] hostes [1018 1Kb] publicos nosse. Pactis pristinis pontifex intercessit, tamquam paci et concordiae consulturus; ob id regi fit suspectus, amicis regalibus [Col. 0187C] consiliariisque omnimodis spernendus. De eo nostrum [1019 1Kb] arbitramur nequaquam aliquid [1020 1Kb] temere judicare; sed quod de eo probamus, quia magnus erat in [1021 1Kb] oratione die noctuque, magnus elemosinarum largitate, praecipuus verbo praedicationis, non silere dignum duximus; caeterum de accusatis [1022 1Kb] causis qui judicat Dominus est.

16. Earum rerum dum ibi finis non fieret, universalis populi conventus esse jubetur apud villam quae dicitur Fridesleri [1023 1Kb] , super his causis discutiendum [1024 1Kb] . [Col. 0187D] Ubi cum frater regis Heinricus adesset, [Col. 0188A] multas ac graves causas summo pontifici objiciebat; proptereaque regis totiusque pene exercitus offensam incurrit, dum eum penitus culpabilem ex illius [1025 1Kb] dictis censerent. Praeterea [1026 1Kb] rex severiorem [1027 1Kb] animum gerens ex recenti injuria, eminentissimos viros ac sibi quondam caros et in Biertanico [1028 1Kb] bello fideles, fratri [1029 1Kb] traditos exilio dampnavit, dum accusati rationem redderent, nec [1030 1Kb] se [1031 1Kb] purgare [1032 1Kb] sufficerent. Hi erant [1033 1Kb] Thuringi genere, potestatis praefectoriae, Dadanus [(270) 1Kb] et Willehelmus [1034 1Kb] nomine. Hoc facto multi scelerum conscii satis [1035 1Kb] perterriti, soluta contione, multitudine dimissa, sese rex in orientales partes contulit.

17. Lotharii autem, cum regem duci Conrado sensissent offensum, cum jam olim ei infesti essent, eo [Col. 0188B] quod ducatum super eos administraret ipsis invitis, arma contra eum sumunt [1036 1Kb] . Ille vero imperterritus, leoninum exerens [1037 1Kb] animum, signa signis contraria invexit, et incredibilem multitudinem ex eis propria manu fudit, dum sanguine amici, quem in proelio amisit, Conradi scilicet Evurhardi filii [(271) 1Kb] , ut fera [1038 1Kb] saevissima acueretur. Itaque illi fortissimo subpeditante [1039 1Kb] fortium militum manu, adverso exercitui dum novus semper additur, a meridie usque in vesperum protrahitur bellum; nocte proelium dissolvitur, nullus victoria laetatur.

18. Rex autem circa Kalendas Julii [1040 1Kb] moto exercitu, armis filium generumque quaerere temptavit; obvias urbes partis adversae aut armis cepit aut in deditionem accepit, quousque Mogontiam perveniret, [Col. 0188C] quam filius cum exercitu intravit, patremque, dictu [1041 1Kb] miserabilius, armatus expectavit. Ibi plus quam civile et omni calamitate acerbius bellum coeptum; multae machinae muris admotae, sed ab urbanis destructae [1042 1Kb] vel incensae; crebrae ante portas pugnae, raro forinsecus stationes [1043 1Kb] fusae. Cunctando enim res [1044 1Kb] universae variavere, dum dominatorem regni [1045 1Kb] foris, intus successorem metuebant. Obsidio itaque dum sexaginta ferme dies [1046 1Kb] excederet, sermo fit de pace; unde datus est obses in urbem [Col. 0188D] consobrinus regis ( [(272) 1Kb] Ecberhtus) [1047 1Kb] , quo libera via [Col. 0189A] cuilibet pateret in castra crimen purgandi, de pace atque concordia tractandi. Filius cum genero [1048 1Kb] castra ingressi, regalibus vestigiis prosternuntur, pro scelere omnia sustinere paratos fore, saltem ut amici auxiliatores in fide suscepti, nichil adversi paterentur. Rex autem non inveniens, quomodo meritas poenas filio inferret, fautores insidiarum expostulat. Illi autem juramentis vicariis obligati, et quodammodo arte antiqui hostis constricti, hoc omnino negabant. Ingens interea oritur laetitia in castris, et a castris circumquaque fama diffusa, numquam urbe egressos [1049 1Kb] , nisi omnibus essent a rege imperatis obtemperaturi [1050 1Kb] . Eae [1051 1Kb] spes incassum conceptae; nam cum non [1052 1Kb] oboedirent edictis regis, motus Heinricus adversus adolescentem: Nichil te, inquit, [Col. 0189B] jactitas contra dominum meum regem fecisse, et ecce omnis exercitus usurpatorem te regni invasoremque novit. Ipse ergo si accusor reus criminis, si culpabilis existo, quare non contra me legiones ducis? Signa adversum me move; et festucam [1053 1Kb] de terra sumens: Hujus, inquit, pretii a me meaque potestate rapere non poteris. Quid tibi visum est sollicitare hujuscemodi rebus patrem tuum? Contra summam divinitatem agis, dum domino [1054 1Kb] patrique tuo repugnas. Si aliquid scis vel vales, in me furorem tuum evome [1055 1Kb] , ipse enim tuam non timeo iram. Ad haec adolescens nichil respondit, sed audito rege, cum suis urbem ingressus est.

19 [1056 1Kb] . Consobrinus autem regis Ecberhtus cum obses datus esset in urbem, suasibilibus [1057 1Kb] corruptus [Col. 0189C] verbis, regi fit aversus, cum et antea ei iratus esset, eo quod argueretur incauti [1058 1Kb] certaminis, ubi oculum perdidisset [(273) 1Kb] .

20. Dum haec agerentur, proxima nocte Bojoarii [1059 1Kb] comites [1060 1Kb] fratris [1061 1Kb] regis, relicto eo [1062 1Kb] , juncti sunt Liudolfo; qui pergens cum eis, cepit urbem regiam quae dicitur Rainesburg [1063 1Kb] cum caeteris in ea regione munitissimis; omnemque pecuniam ducis [1064 1Kb] suis militibus divisit, conjugem cum filiis patrui et amicis non solum urbe sed et regione excedere cogit. Haec omnia a Deo credimus acta, ut [Col. 0190A] qui [1065 1Kb] serenissimum regem plurimis populis ac gentibus praeficere voluit, disceret parum in se, in Deo vero omnia posse.

21. Erat autem junior Arnulfus cum fratribus, qui tale consilium machinatus est contra Heinricum, eo quod paterno regno subrogaretur, ipse autem honore patrio privatus esset. Porro exercitus diutino labore fatigatus, missionem petit et accipit, rege [1066 1Kb] cum paucis admodum filium in Bojoariam subsequente.

22. (DCCCCLIII.) Ipse namque erat patiens laborum, supra quam [1067 1Kb] credi possit de homine ab adolescentia delicate nutrito. Multitudine denique deficiente a fide, rari admodum erant, qui partes regis adjuvarent; inter quos erat quidam Adalherhtus [Col. 0190B] [1068 1Kb] [(274) 1Kb] et alii cum eo admodum pauci.

23. Militante adversum [1069 1Kb] Mogontiam [1070 1Kb] rege, Herimannus dux Saxoniam procurabat [(275) 1Kb] . Cum novus exercitus a Saxonia ad supplementum veteris mitti debuisset [(276) 1Kb] , Thiadricus [(277) 1Kb] juniorque Wichmannus ei praefuere. Attingentes terminos Francorum, a Liudulfo duceque Conrado subito circumfusi, in desertum quoddam coguntur castellum. Quod cum obpugnare nituntur, jactu rotae signifer ante portam brachium perdidit; quo facto bellum est sedatum, indutiaeque concessae trium dierum in Saxoniam revertendi.

24. [1071 1Kb] Thiadricus a Liudulfo magnis promissionibus est temptatus, Wichmannus autem admodum corruptus [1072 1Kb] , patruum [(278) 1Kb] exin [1073 1Kb] arguere, paternae [Col. 0190C] hereditatis raptorem dicere et suorum thesaurorum praedonem vocare coepit. Ipse autem consilii nequaquam ignarus, quanta sapientia quantaque prudentia contra propinquos et hostes manifestos vigilaverit difficile [1074 1Kb] est omnimodis edicere.

25. Jungitur quippe Ecberhtus Wichmanno, eademque sententia consurgunt in ducem, nullumque ei dant [1075 1Kb] quietis otium. Ille autem nobili patientia juvenum furorem frangens, cavet tumultum aliquem rege absente illis in partibus accrescere.

26. Bojoarii repentino regis adventu nec ad pacem [Col. 0191A] vertuntur [1076 1Kb] , nec bellum publicum praesumunt, sed clausi muris grandem exercitui laborem suaeque regionis solitudinem parant. Unde minus procedente negotio, absque animabus [1077 1Kb] exercitus a nulla re abstinebat, sed omnia vastabat.

27. Summus pontifex interea, ut [1078 1Kb] ipse aiebat [1079 1Kb] timore regis, officio pontificali amisso, heremiticam cum solitariis ducebat vitam. Non minima quoque caeteris pontificibus cunctatio erat in Bojoaria, dum favent partibus nunc regi assistendo, nunc alienas [1080 1Kb] partes adjuvando, quia [1081 1Kb] nec sine periculo alienabantur a rege, nec sine sui [1082 1Kb] detrimento ei adhaerebant.

28. Agens tres integros [1083 1Kb] menses, a Mogontia [1084 1Kb] recedens, rex in illis regionibus, demum circa [Col. 0191B] Kalend. Januar. [(279) 1Kb] , infecto negotio, amissis duobus principalibus viris ac potestate claris, Immede et Mainwerco [1085 1Kb] quorum uterque ictu sagittarum periit, alter Mogontiae, alter in itinere Bojoariam pergentibus, revertitur in Saxoniam.

29. (DCCCCLIV.) Causas dicentibus coram rege Herimanno suisque nepotibus, omnes justi tenaces sententiam ducis [1086 1Kb] laudavere, adolescentes castigandos judicantes [1087 1Kb] . Rex autem amans parcebat [1088 1Kb] illis, sub custodia militari tantum intra palatium tradens Wichmannum.

30. Interea audit, quia Avares intrantes Bojoariam jungerentur adversariis, disponerentque publico bello eum temptare. At ille satis inperterritus tali necessitate, numquam se gratia Dei dominum [Col. 0191C] ac regem oblitus est, sed collecta valida manu, obviam procedit acerrimis hostibus. Illi autem divertunt [1089 1Kb] ab eo, acceptisque ducibus a Liudulfo, omnem Franciam pervagati sunt, et tantam stragem dederunt, primum amicis, ut cuidam Ernusto [1090 1Kb] vocabulo, qui erat partis adversae, sui juris familias supra millesimum numerum captivassent, deinde caeteris omnibus, ut dictu fidem excedat. Dominica ante pascha Wormatiae [1091 1Kb] eis est publice ministratum, et muneribus auri et argenti plurimum donatum. Inde [1092 1Kb] Galliam profecti, per aliam viam [(280) 1Kb] in patriam revertuntur.

31. Bojoarii civili exercitu externoque fatigati---nam Ungariis egressis, exercitu regali premuntur---coacti sunt de pace tractare; factumque est, [Col. 0191D] ut pax daretur usque in 16 [1093 1Kb] Kalend. Julii, et [Col. 0192A] locus esset apud Cinnam [1094 1Kb] [(281) 1Kb] rationis dandae et responsionis reddendae.

32. Ad condictum locum dum universalis populi conventus fieret, talem rex orationem exorsus est: Paterer [1095 1Kb] inquit, si indignatio filii mei caeterorumque insidias tendentium me solum torqueret, et non totum christiani nominis populum perturbaret; parum esset, urbes meas more latronum invasisse, regionesque [1096 1Kb] a mea [1097 1Kb] potestate rapuisse, nisi [1098 1Kb] propinquorum meorum ac carissimorum comitum sanguine satiarentur. Ecce sine filiis sedeo orbatus, dum filium gravissimum hostem patior. Quem [(282) 1Kb] plurimum amavi et a mediocri loco ad summum gradum summumque honorem provexi, unicum filium meum habet [1099 1Kb] adversum me. [1100 1Kb] Tolerabile [1101 1Kb] hoc utcumque [Col. 0192B] [1102 1Kb] foret, si non [1103 1Kb] Dei hominumque inimici his causis [1104 1Kb] introducerentur. Modo regnum meum habent desolatum, populum captum vel interfectum, urbes destructas, templa succensa, sacerdotes extinctos; adhuc madent sanguine plateae; auro meo et argento, quibus filium generumque ditavi, hostes Christi sedes suas remeunt [1105 1Kb] referti [1106 1Kb] . Quid igitur [1107 1Kb] supersit sceleris, quid perfidiae, excogitare nequeam. His dictis, tacuit rex. Heinricus laudans sententiam regis, subjunxit, quia hostes secundo victi [1108 1Kb] publico certamine, maligne ac pessime conducerentur, quo via eis iterum laedendi aperiretur; omnem calamitatem omnemque laborem consultius [1109 1Kb] velle pati, quam communem hostem umquam in fidem [1110 1Kb] susciperet. [1111 1Kb] His dictis, Liudulfus [Col. 0192C] procedens ait: Conductos adversum me pecunia, fateor, obtinui, ne me michique subjectos laederent; si in hac parte culpabilis praedicor, sciat me omnis populus hoc non [1112 1Kb] voluntarie, sed ultima necessitate coactum fecisse. Postremum pontifex summus rationem redditurus intravit, promittens, se quocumque [1113 1Kb] rex [1114 1Kb] imperavisset judicio significaturum, numquam contra regem sensisse vel velle vel fecisse; timore coactum a rege discessisse, offensum sibi eum quia [1115 1Kb] intellexisset, innocentem gravissimis accusationibus obrutum; de caetero juramentorum omnibus argumentis [1116 1Kb] fidem servaturum. Ad haec rex: A vobis non exigo juramentum, nisi pacis et concordiae consilium [1117 1Kb] in quantum possitis, adjuvetis. Et hoc dato, in fide ac pace eum [Col. 0192D] dimisit [1118 1Kb] .

[Col. 0193A] 33. Pontifex cum duce Conrado cum adolescentem non possent inclinare, quatinus patri subderetur ejusque sententiam secutus sustineret, discesserunt ab eo, Deo regique sese [1119 1Kb] jungentes.

34. Proxima nocte Liudulfus cum suis a rege discedens, urbem Rainesburg [1120 1Kb] cum exercitu intravit. Rex autem sequens filium, urbem [1121 1Kb] offendens quae dicitur Horsadal [1122 1Kb] [(283) 1Kb] obsedit eam.

35. Facta autem pugna, durius certamen circa murum nemo umquam viderat [1123 1Kb] mortalium. Multi ibi ex utraque parte caesi, plures sauciati; noctis tenebrae proelium dirimere [1124 1Kb] . Saucius ancipiti bello postera luce ducitur inde [1125 1Kb] exercitus, diutius ibi non morari [1126 1Kb] visum ad graviora tendentibus.

[Col. 0193B] 36. Trium dierum itiner [1127 1Kb] proinde ad Rainesburg [1128 1Kb] . Castrorum loca occupata munitionibusque circumsepta, obsidio [1129 1Kb] urbis diligenter est incepta. Sed cum multitudo machinas muris adplicari non sineret, satis dure interdum ab utrisque pugnatum [1130 1Kb] pro muris. Diu tracta obsidio cogit clausos [1131 1Kb] belli negotiis aliquid actitare. Arbitrati sunt enim fame pejus torqueri, si ad id cogerentur, quam in acie fortiter mori. Jussum itaque, occidentali porta erumpere equites, quasi inpetum in castra facturos alios naves ascendere, et per flumen [1132 1Kb] urbi contiguum [1133 1Kb] , dum equestri proelio pugnaretur, castra armatis deserta invaderent (DCCCCLIV). Urbani signo nolae congregati, condicta peragere; quod in castris usu non ignotum. Quapropter et ipsi non segniter praeparantur. [Col. 0193C] Moram facientibus in erumpendo [1134 1Kb] equitibus, classis [1135 1Kb] ab urbe longius elabitur [1136 1Kb] , exsilientesque de navibus irruunt [1137 1Kb] in castra, offendentesque [1138 1Kb] armatos, dum trepidi fugae consulunt, circumfusi undique caeduntur. Alii naves ingredi nisi [1139 1Kb] , timore perculsi deviantes, flumine absorbentur; alii naves plus aequo ingressi, dimerguntur, factumque est, ut vix pauci de pluribus superessent. Equites vero ab equitibus fatigati devictique, plures saucii, in urbem [1140 1Kb] coguntur. Miles regius victor in castra reversus, unum solummodo letali vulnere [Col. 0193D] percussum pro portis secum revehunt [1141 1Kb] . Pecus [Col. 0194A] omne urbis loco herboso delatum, qui erat inter Rain [1142 1Kb] et Donov [1143 1Kb] fluvios [1144 1Kb] , sed a fratre regis Heinrico captum, et inter socios divisum est. Urbani crebris proeliis triti, fame quoque periclitari coeperunt.

37. Unde egressus [1145 1Kb] urbe Liudulfus cum principalibus viris, pacem postulat, sed non inpetrat, quia patri obedientiam negat. Ingressus vero urbem, portam orientalem obsidentem armis temptat Geronem, tot victoriis quot proeliis clarum. A tertia hora usque in nonam acriter pugnatum [1146 1Kb] ; ante portam urbis, equo [1147 1Kb] cadente, ascensor Arnulfus armis exutus ilicoque telis [1148 1Kb] perfossus occubuit. Post biduum a muliere famem urbis fugiente mors illius notificatur, dum antea incertum esset. Cujus morte urbani satis confusi, jam de pace tractabant.

[Col. 0194B] 38. Interventu proinde principum iterum Liudulfus cum sociis urbe egressus, dum mense integro [1149 1Kb] et dimidio obsideretur, pacem obtinuit usque ad condictum diem, dum de his causis dijudicaretur; locusque concilii [1150 1Kb] apud Fridesleri [1151 1Kb] notabatur. Rex inde patriam reversus [1152 1Kb] .

39. Heinricus vero Novam urbem [(284) 1Kb] obtinuit; Rainesburg pene omnis proxima nocte concremata [1153 1Kb] .

40. Exercitandi gratia venationem agens rex in loco qui dicitur Suveldun [1154 1Kb] [(285) 1Kb] , filius [1155 1Kb] patri [1156 1Kb] nudatis plantis prosternitur, intima tactus poenitentia; oratione flebili patris [1157 1Kb] primum, deinde omnium praesentium lacrimas extorquet. Amore itaque paterno susceptus in gratiam, spondet [Col. 0194C] [1158 1Kb] se obtemperaturum consensurumque [1159 1Kb] omni paternae voluntati.

41. Interea summus pontifex aegrotasse nuntiatur ac desperari. Quapropter regis placitum modice est dilatum [1160 1Kb] . Finem summi pontificis qui interfuere satis laudabilem praedicant. Defuncto pontifice, universalis conventus [1161 1Kb] populi celebratus [(286) 1Kb] ; Mogontia [1162 1Kb] post annum et dimidium regi tradita cum omni Francia; filius ac gener in gratiam suscepti, qua et in finem usi sunt fideliter.

42. Eo anno Slavi [1163 1Kb] qui dicuntur Uchri [1164 1Kb] a [Col. 0194D] Gerone cum magna gloria devicti, cum ei praesidio [Col. 0195A] esset dux Conradus a rege missus. Praeda inde ingens ducta; Saxoniae laetitia magna exorta.

43. (DCCCCLV.) Proximum agens rex pascha [1165 1Kb] cum fratre, ducit post haec exercitum contra Rainesburg, iterum armis machinisque urbem torquens. Dum praesidio Saxonum destituitur ac fame vexatur, portis urbani egressi, cum urbe tradiderunt semet ipsos regi. Qui principes exilio dampnans, reliquae multitudini parcit, victoriaque gloriosus remeavit in patriam, omni regione Bojoarica fratri restituta.

44. Ingressusque Saxoniam circa Kal. Julii, obvios habet legatos Ungariorum, tamquam ob antiquam fidem ac gratiam eum visitantes, re autem vera, ut quibusdam videbatur, eventum belli civilis [1166 1Kb] considerantes. (DCCCCLV.) Quos cum secum aliquantis [Col. 0195B] [1167 1Kb] diebus retinuisset et aliquibus munusculis donatos remisisset in pace, audivit a nuntiis fratris, ducis scilicet Bojoariorum: Quia [1168 1Kb] ecce Ungarii diffusi invadunt terminos tuos, statuuntque tecum inire certamen. His auditis rex, quasi nichil laboris [1169 1Kb] praeterito bello toleravisset, coepit ire contra hostes, sumptis [1170 1Kb] secum paucis admodum ex Saxonibus, eo quod jam bellum Slavanicum [1171 1Kb] urgeret. Castris positis in confiniis Augustanae urbis, occurrit ei exercitus Francorum Bojoariorumque; cum valido quoque equitatu venit in castra Conradus dux, cujus adventu erecti milites [1172 1Kb] , jam optabant non differre certamen. Nam erat natura audacis animi, et quod rarum est audacibus, bonus consilii [1173 1Kb] , et dum eques et dum pedes iret in hostem, bellator intolerabilis, [Col. 0195C] domi militiaque [1174 1Kb] sociis carus. Igitur ab utriusque exercitus latrocinantibus agminibus notificabatur, non longe exercitus ab altero fore. Jejunio in castris praedicato [1175 1Kb] , jussum est omnes in crastino [1176 1Kb] paratos esse ad bellum. Primo diluculo surgentes, pace data et accepta, operaque sua primum duci, deinde unusquisque alteri cum sacramento promissa [1177 1Kb] , erectis signis procedunt castris [1178 1Kb] , numero quasi octo legionum. Ducitur exercitus per aspera et difficilia loca, ne daretur hostibus copia turbandi sagittis agmina, quibus utuntur acerrime, arbustis ea protegentibus. Primam et secundam tertiamque legionem direxerunt Bojoarii, quibus [Col. 0195D] praefuerunt praefecti ducis Heinrici; nam ipse [1179 1Kb] [Col. 0196A] bello interim aberat, eo quod valitudine corporis laborasset, qua et mortuus est [(287) 1Kb] . Quartam [1180 1Kb] ordinavere Franci, quorum rector ac [1181 1Kb] procurator erat [1182 1Kb] dux Conradus. In quinta, quae erat maxima, quae et dicebatur regia, ipse princeps vallatus lectis [1183 1Kb] ex omnibus [1184 1Kb] militum milibus [1185 1Kb] alacrique juventute, coramque eo angelus, penes quem victoria, denso agmine circumseptus. Sextam et septimam construxerunt Suavi [1186 1Kb] , quibus praefuit Burghardus [1187 1Kb] , cui nupserat filia fratris regis [(288) 1Kb] . In octava erant Boemi electi milites mille, armis potius instructi quam fortuna; in qua et sarcinae omnes ac [1188 1Kb] inpedimenta quaeque, quasi ipsa esset tutissima, quae esset novissima. Sed aliter res acta est ac [1189 1Kb] arbitrabatur; nam Ungarii nichil [Col. 0196B] cunctantes, Lech fluvium transierunt, circumeuntesque [1190 1Kb] exercitum, extremam legionem sagittis lascessere [1191 1Kb] coeperunt, et inpetu cum ingenti vociferatione facto [1192 1Kb] , aliis caesis vel [1193 1Kb] captis, sarcinis omnibus potiti, caeteros legionis illius armatos fugere compulerunt. Similiter septimam ac sextam aggressi, plurimis ex eis fusis, in fugam verterunt. Rex autem cum intellexisset, bellum ex adverso esse [1194 1Kb] et post tergum novissima agmina [1195 1Kb] periclitari, misso duce cum quarta legione, captivos eripuit, praedam excussit, latrocinantiaque [1196 1Kb] hostium agmina proturbavit [1197 1Kb] . Fusis latrocinantibus undique adversariorum agminibus, signis victricibus dux Conradus ad regem revertitur; mirumque in modum [1198 1Kb] cunctantibus veteranis militibus, [Col. 0196C] gloria victoriae assuetis, cum novo milite et fere bellandi ignaro [1199 1Kb] triumphum peregit.

45. Dum ea geruntur in Bojoaria, varie pugnatum est a praeside Thiadrico [(289) 1Kb] adversus barbaros. Cum capere nisus [1200 1Kb] esset quandam urbem illorum, usque [1201 1Kb] introitum portae persecutus est adversarios, cogens illos intra murum, oppido potito et incenso, et omnibus quae [1202 1Kb] foros murum erant captis vel interfectis. Cum jam incendio extincto reverteretur, et paludem, quae erat urbi [1203 1Kb] adjacens, medietas militum transisset, Slavi videntes nostros in arto sitos ob difficultatem [1204 1Kb] loci, nec copiam habere [1205 1Kb] pugnandi nec locum adeo fugiendi, insequebantur [Col. 0196D] a tergo revertentes clamore magno. Peremerunt [Col. 0197A] [1206 1Kb] ex eis ad [1207 1Kb] quinquaginta viros foeda [1208 1Kb] fuga nostrorum facta.

46 [1209 1Kb] . Ingens interea pavor omnem Saxoniam trepidam pro rege et exercitu [1210 1Kb] ejus pro hac re adversa [1211 1Kb] invasit. Terrebant nos praeterea portenta inusitata. Templa denique plerisque in locis tempestate valida concussa visentibus et audientibus horrorem nimium incussere; utriusque sexus sacerdotes ictu fulminis interierunt, et alia multa illo tempore contigerunt dictu horrenda et propterea nobis praetereunda. Totum pondus proelii ex adverso jam adesse [1212 1Kb] conspiciens rex, exhortandi [1213 1Kb] gratia allocutus est socios [1214 1Kb] hoc modo: Opus esse [1215 1Kb] nobis bonorum animorum [1216 1Kb] in hac tanta necessitate, milites mei, vos ipse videtis, qui hostem non [Col. 0197B] longe sed coram positum toleratis. Hactenus enim inpigris manibus vestris ac armis semper invictis gloriose usus, extra solum et imperium meum ubique vici [1217 1Kb] , et nunc in terra mea et regno meo terga vertam? Superamur scio multitudine, sed non virtute, sed non armis; maxima enim ex parte nudos illos armis omnibus penitus cognovimus, et quod maximi est nobis solatii, auxilio Dei. Illis est sola pro muro audatia [1218 1Kb] , nobis spes et protectio divina. Pudeat jam nunc dominos pene totius Europae inimicis manus dare. Melius bello, si finis adjacet, milites mei, gloriose moriamur, quam subjecti hostibus vitam serviliter ducamus, aut certe more malarum bestiarum strangulo deficiamus. Plura loquerer, milites mei, si nossem verbis virtutem vel audatiam animis vestris [Col. 0197C] augeri. Modo melius gladiis quam linguis colloquium incipiamus! Et his dictis, arrepto clipeo [1219 1Kb] ac sacra lancea, ipse primus equum in hostes vertit, fortissimi militis ac optimi imperatoris officium gerens. Hostium audaciores [1220 1Kb] primum resistere [1221 1Kb] , deinde ut socios viderunt terga vertere, obstupefacti nostrisque intermixti, extinguuntur. Caeterorum vero alii, equis fatigatis, villas proximas intrant, circumfusique armatis, cum moeniis [1222 1Kb] , pariter [1223 1Kb] , concremantur; alii flumen contiguum transnatantes, dum ripa ulterior [1224 1Kb] ascendentes non sustinet, flumine obvolvuntur et pereunt. Eo die castra invasa, captivique omnes erepti; secundo die ac tertio a vicinis urbibus reliqua multitudo in tantum [Col. 0197D] consumpta est, ut nullus aut rarus evaderet [1225 1Kb] . [Col. 0198A] Sed non adeo [1226 1Kb] , incruenta victoria fuit de tam saeva gente.

47. Conradus quippe dux [1227 1Kb] , fortiter pugnans, animi fervore solisque ardore, qui eo die nimius erat, accensus aestuat, vinclisque [1228 1Kb] solutis, dum aurum captat, vulnere sagittae adverso gutturis defixae cadit. Cujus corpus juxta regis imperium honorifice collectum transportatur Wormatiam [1229 1Kb] , ibique sepelitur vir omni virtute animi et corporis magnus atque famosus, cum fletu et planctu omnium Francorum.

48. Tres duces gentis Ungariae capti, ducique Heinrico praesentati, mala morte, ut digni erant, multati [1230 1Kb] sunt; suspendio namque crepuerunt.

[Col. 0198B] 49. Triumpho celebri rex factus gloriosus [1231 1Kb] , ab exercitu pater patriae imperatorque appellatus est. Decretis proinde honoribus et dignis laudibus summae divinitati per singulas ecclesias, et hoc idem sanctae matri ejus per nuntios demandans [1232 1Kb] , cum tripudio ac summa laetitia Saxoniam victor reversus, a populo suo [1233 1Kb] , libentissime suscipitur; neque enim tanta victoria quisquam regum intra ducentos annos [(290) 1Kb] ante eum laetatus est. [Nam ipsi bello Ungarico aberant, Slavanico [1234 1Kb] certamini reservati [1235 1Kb] .]

50. Igitur, ut supra retulimus, cum deficeret in ratione reddenda contra suum patruum Wichmannus, intra palatium custoditur. Cum vero [1236 1Kb] rex in [Col. 0198C] Bojoariam proficisci vellet [(291) 1Kb] , simulata infirmitate, ipse iter negavit; unde monitus ab imperatore, quia destitutus a patre et matre loco filiorum eum assumpserit liberaliterque educaverit, honore paterno promoverit, rogatque [1237 1Kb] , ne ei molestiam inferret, cum alia plura gravaretur. Ad haec nichil utile audiens imperator discessit, commendato eo Iboni [1238 1Kb] comiti. Aliquantis diebus cum eo degens, petit post haec venandi gratia [1239 1Kb] silvam ire [1240 1Kb] liceret. Ibi [1241 1Kb] absconditos socios secum sumens, perrexit in patriam, et occupatis [1242 1Kb] aliquibus [1243 1Kb] urbibus, juncto sibi Ecberhto, arma sumit contra imperatorem. Industria autem ducis Herimanni facile eos oppressit, trans Albiamque [1244 1Kb] coegit. Illi cum se [Col. 0198D] sensissent duci resistere non posse, sociaverunt sibi [Col. 0199A] duos subregulos barbarorum [(292) 1Kb] , Saxonibus jam olim infestos, Naconem et fratrem ejus.

51. Ductus exercitus a duce, reperti sunt in urbe quae [1245 1Kb] dicitur Suithleiscranne [1246 1Kb] [(293) 1Kb] ; et pene erat, ut cum urbe [1247 1Kb] caperentur, nisi [1248 1Kb] clamore cujusdam citarentur [1249 1Kb] , et ad arma prosilirent; caesis tamen ante portam urbis ad [1250 1Kb] quadraginta armatis, caesorumque [1251 1Kb] spoliis potitus dux Herimannus discedit [1252 1Kb] . Erant autem qui eum adjuvarent Heinricus praeses cum fratre Sifrido [1253 1Kb] , viri eminentes et fortes, domi militiaque [1254 1Kb] optimi. Facta sunt autem haec initio [1255 1Kb] quadragesimalis jejunii [1256 1Kb] .

52. Barbari vero post proximum pascha irruunt in regionem, ducem habentes Wichmannum, ad [Col. 0199B] facinus tantum, non ad imperium; nullam moram agens [1257 1Kb] sed et ipse dux Herimannus, cum praesidio militari adest, vidensque exercitum hostium gravem, sibique parvas admodum belli copias affore [1258 1Kb] , civili bello urgente, arbitratus est consultius [1259 1Kb] differre certamen in dubiis rebus constitutis, multitudinique imperare [1260 1Kb] , quae maxima in unam urbem confluxerat, dum caeteris diffiderent [1261 1Kb] , quoquo [1262 1Kb] pacto possent, pacem expostularent. Quod tamen consilium milites aegre valde tulerunt, et maxime Sifridus, qui erat bellator acerrimus. Faciunt tamen cives Cocarescemiorum [1263 1Kb] [(294) 1Kb] , ut dux imperarat, pacemque eo pacto obtinent [1264 1Kb] , quo liberi cum uxoribus et natis supra murum inermes ascenderent, conditione servili et omni suppellectili in [Col. 0199C] medio urbis hostibus relicta. Cum intra urbem irruerent barbari, quidam illorum suum mancipium agnoscit in cujusdam liberti uxore; quam cum rapere de manu viri niteretur, ictum [1265 1Kb] pugni [1266 1Kb] accipit, irritumque pactum ex parte Saxonum proclamitat; unde fit, ut omnes ad caedem verterentur, nullumque relinquerent, sed omnes perfectae aetatis neci darent, matres [1267 1Kb] cum natis captivos ducerent [1268 1Kb] .

53. Quod scelus imperator ulcisci gestiens, victoria [Col. 0199D] jam de Ungariis patrata [1269 1Kb] , regiones barbarorum [Col. 0200A] hostiliter intravit. Consultum de Saxonibus, qui cum Slavis conspiraverant [1270 1Kb] , judicatum [1271 1Kb] est, Wichmannum et Ecberhtum pro hostibus publicis habere [1272 1Kb] oportere, caeteris vero parcere, si quidem remeare voluissent ad suos. Aderat et legatio barbarorum, tributa socios ex more velle persolvere nuntians; caeterum dominationem regionis velle tenere; hoc pacto pacem velle, alioquin pro libertate armis certare. Imperator ad haec respondit, pacem quidem eis nequaquam [1273 1Kb] negare, sed omnimodis dare non posse, nisi injuriam perpetratam digno honore ac emendatione purgarent; omniaque vastando et incendendo per illas regiones duxit exercitum, donec tandem, castris positis super Raxam [(295) 1Kb] fluvium ad transmeandum paludibus [Col. 0200B] difficillimum, ab hostibus circumfunditur. A tergo namque via [1274 1Kb] arborum robore obstruitur, eademque armatorum manu vallatur; ex adverso fluvius fluvioque contigua palus, et cum ingenti exercitu Slavus [1275 1Kb] , bellatores et ab opere et ab itinere prohibens. Vexatur autem et aliis incommodis exercitus, morbo pariter ac [1276 1Kb] fame. Dum talia agerentur per plures dies, mittitur ad principem barbarorum, qui dicebatur Stoinef, Gero [1277 1Kb] comes, quatinus imperatori se dedat, amicum per id adepturum, non hostem experturum.

54. Erant quippe [1278 1Kb] in Gerone multae artes bonae [1279 1Kb] , bellandi peritia, in rebus civilibus bona consilia, satis eloquentiae, multum scientiae [1280 1Kb] , et qui prudentiam suam opere [1281 1Kb] ostenderet [1282 1Kb] quam [Col. 0200C] ore; in adquirendo strenuitas, in dando largitas, et quod optimum erat, ad cultum divinum bonum studium. Igitur praeses super paludem et flumen, cui palus adjacens erat, barbarum salutabat. Cui Slavus aequalia respondit. Ad quem praeses: Satis tibi esset, si bellum gereres contra unum nostrum de servis domini mei, et non etiam contra dominum meum regem. Quis tibi exercitus, quoe arma, ut talia praesumas? Si aliqua vobis virtus adsit, si artes, si audatia, date nobis locum ad vos transeundi, sive nos vobis huc veniendi; [Col. 0200D] et aequato loco, fortitudo appareat pugnatoris. [Col. 0201A] Slavus barbarico more frendens, et multa convicia evomens, irrisit Geronem imperatoremque et omnem exercitum, sciens eum multis [1283 1Kb] molestiis aggravatum. Gero ad haec commotus, ut erat animi ardentissimi: Crastinus, inquit, dies declarabit, tu et populus tuus fortes [1284 1Kb] viribus sitis, an non; cras enim nos vobiscum congredientes procul dubio videbitis. Gero denique olim licet multis gestis [1285 1Kb] insigniis [1286 1Kb] clarus haberetur, jam tamen magnus ac celebris ubique praedicabatur, eo quod Slavos qui dicuntur [1287 1Kb] Uchri cum magna gloria cepisset [(296) 1Kb] . Gero, reversus in castra, retulit quae audierat. Imperator vero, de nocte consurgens, jubet sagittis et aliis [1288 1Kb] machinis ad pugnam provocare [1289 1Kb] , et quasi vi flumen paludemque transcendere velle. Slavi autem [Col. 0201B] hesterna comminatione nichil aliud arbitrati, ad pugnam pariter conspiravere, iter totis viribus defendentes. At Gero cum amicis Ruanis [1290 1Kb] [(297) 1Kb] miliario ferme uno a castris descendens [1291 1Kb] , hoste ignorante [1292 1Kb] , tres pontes celeriter construxit, et misso nuntio ad imperatorem, totum exercitum revocavit. Quo viso barbari, et ipsi obviare legionibus contendunt. Pedites barbarorum dum longiorem viam currunt, et certamen ineunt, fatigatione [1293 1Kb] dissoluti, militibus citius cedunt; nec mora, dum fugae praesidium quaerunt, obtruncantur.

55. Stoinef [1294 1Kb] autem colle eminenti cum equitibus eventum rei expectabat; socios inire fugam cernens, fugit et ipse, lucoque [1295 1Kb] quodam cum duobus satellitibus repertus, a viro [1296 1Kb] militari, cujus vocabulum [Col. 0201C] erat Hosed, certamine fatigatus armisque nudatus, capite caesus est. Satellitum alius vivus captus, imperatorique cum capite et spoliis reguli ab eodem milite praesentatus est. Ex hoc Hosed clarus et insignis habitus; merces tam famosi gesti [1297 1Kb] donativum imperiale cum reditu [1298 1Kb] viginti mansuum. Eo die castra hostium invasa, et multi mortales interfecti vel capti, caedesque [1299 1Kb] in multam noctem protrahebatur. Postera luce [1300 1Kb] caput subreguli in campo positum, circaque illud septinginti [1301 1Kb] captivorum capite caesi, ejusque consiliarius, oculis erutis, lingua est [1302 1Kb] privatus, in medioque cadaverum inutilis relictus. Wichmannus vero et Ecberthus [1303 1Kb] scelerum conscii in Galliam profecti, ad Hugonem ducem fuga elapsi sunt.

[Col. 0201D] 56. Crebris victoriis imperator gloriosus factus [Col. 0202A] atque famosus, multorum regum ac gentium timorem pariter et favorem promeruit; unde plurimos legatos suscipit, Romanorum scilicet et Graecorum Sarracenorumque [1304 1Kb] , per eosque diversi generis munera [1305 1Kb] , vasa aurea et argentea, aerea quoque, et mira varietate operis distincti [1306 1Kb] , vitrea vasa, eburnea etiam, et omni genere modificata, stramenta [1307 1Kb] , balsamum et totius generis pigmenta, animalia Saxonibus antea invisa, leones et camelos, simias et strutiones [1308 1Kb] ; omniumque circumquaque Christianorum in illo res atque spes sitae.

57. (DCCCCLVI-LVII.) Liudulfus autem, imperatoris [1309 1Kb] filius, cum fidem vult servare amicis, patria cessit, Italiamque eum eis adiit; quo agente annum fere [1310 1Kb] totum, diem extremum [1311 1Kb] obiit, [Col. 0202B] toto [1312 1Kb] Francorum imperio relinquens suo vulnere vulnus durum. Funus autem ejus a militibus debito honore curatum, et ab Italia Mogontiae [1313 1Kb] corpus translatum, in basilica [1314 1Kb] Albani martiris sepultum est, cum luctu et planctu multorum populorum. Reliquit post se filium patris vocabulo insignitum [(298) 1Kb] .

58. Litterae autem obitus ejus allatae sunt imperatori, cum esset in militia [1315 1Kb] , qua militavit contra Redarios; quapropter [1316 1Kb] satis plurimum lacrimarum pro filii interitu fudit; de caetero, qui adhuc ordinavit imperium suum, rectori omnium Deo fideliter commisit.

59. Eodem tempore Wichmannus sciens [1317 1Kb] Saxoniam bellatoribus vacuam, a Gallia profectus, Saxoniam [Col. 0202C] occulte intravit, domum conjugemque revisit, inde se iterum alienigenis inmersit. Ecberhtus [1318 1Kb] vero interventu magni pontificis Brunonis in gratiam recipitur.

60. (DCCCCLVIII.) Ductus exercitus contra Wichmannum tertia vice [(299) 1Kb] , vix obtinuit ut in fide Geronis filiique sui susciperetur, ipsique apud imperatorem obtinerent, quo patria conjugisque patrimonio cum gratia imperiali frueretur. Jussus [1319 1Kb] sacramentum terribile dedit, se contra imperatorem imperatorisque regnum numquam aliquid inique consilio aut actu facturum [1320 1Kb] . Ita fide data, in pace est dimissus [1321 1Kb] , et bonis promissionibus ab imperatore erectus.

61. Peracta caede barbarorum, eo anno prodigiosae [Col. 0202D] res apparuerunt [1322 1Kb] , notae scilicet crucis in vestimentis [Col. 0203A] plurimorum. Quibus visis, plurimi salubri timore perculsi, adversa formidabant; idemque [1323 1Kb] vitia multa ex parte emendaverunt. Fuerunt et qui lepras vestium [1324 1Kb] interpretarentur [1325 1Kb] , eo quod subsequens lepra multos mortales corrumperet [1326 1Kb] . Sapientiores autem signum crucis salutem victoriamque praefigurasse [1327 1Kb] praedicabant, quibus et nos fidelem assensum praebemus.

62. Eo tempore imperator et ipse aegrotare coepit, sed meritis sanctorum, quibus fidele jugiter obsequium praebet, maximeque patrocinio incliti martiris [1328 1Kb] Viti, cui aperuit os suum, de infirmitate convalescit, et mundo ut sol lucidissimus post tenebras ad omnem decorem et delicias condonatur.

63. Rebus igitur rite compositis per omnem Franciam [Col. 0203B] Saxoniamque et vicinas [1329 1Kb] circumquaque gentes, Romam statuens proficisci, Longobardiam [1330 1Kb] perrexit (DCCCCLXI). Ergo qualiter regem Longobardorum Bernharium [1331 1Kb] duobus annis obsessum, cum conjuge et filiis captum, in exilium destinaverit, Romanos duobus praeliis vicerit (DCCCCLXIV), Romamque [1332 1Kb] expugnaverit, duces Beneventorum subjecerit, Graecos in Calabria Apuliaque [1333 1Kb] superaverit, terra Saxonia [1334 1Kb] venas argenti aperuerit [1335 1Kb] , imperiumque cum filio quam magnifice dilataverit, nostrae tenuitatis [1336 1Kb] non est edicere, sed ut [1337 1Kb] initio historiae praedixi [(300) 1Kb] , in tantum fideli devotione elaborasse [1338 1Kb] sufficiat. Caeterum erga tuam claritatem serenitatemque, quam [1339 1Kb] patris fratrisque celsitudo [Col. 0203C] patriae ad omnem honorem nobisque ad solatium reliquit, magna devotio opus humile magnificet [1340 1Kb] . At finis civilis belli terminus sit libelli.

64. (DCCCCLXIII) Enimvero donatus, patriae Wichmannus aequanimiter se continuit, donec imperatoris adventum speravit. Cum autem [1341 1Kb] ejus reversio differretur, ad aquilonales [1342 1Kb] partes se contulit, quasi cum rege Danorum Haraldo [1343 1Kb] [(301) 1Kb] bellum ab integro machinaturus. At ille mandavit ei [1344 1Kb] , si ducem necasset vel alium quemlibet principum nosset sine dolo eum [1345 1Kb] sibi sociare velle [1346 1Kb] , aliter rem fraudulenter agitasse [1347 1Kb] non dubitaret. Interea ab emptore praetereunte latrocinia ejus produntur, sociorumque aliqui [1348 1Kb] comprehensi, et [Col. 0203D] tamquam contra publicam rem agentes, a duce [Col. 0204A] dampnati, strangulo vitam perdiderunt; ipse autem cum fratre [(302) 1Kb] vix evasit.

65. Dani antiquitus erant Christiani, sed nichilominus idolis ritu gentili servientes. Contigit autem altercationem super cultura deorum fieri in quodam convivio rege praesente [1349 1Kb] , Danis affirmantibus Christum quidem esse deum, sed alios eo fore majores deos, quippe qui potiora mortalibus signa et prodigia per se ostenderent. Contra haec clericus quidam, nunc vero religiosam vitam ducens, episcopus [(303) 1Kb] , nomine Poppa [1350 1Kb] , unum verum Deum Patrem cum Filio unigenito domino nostro Jesu Christo et Spiritu sancto, simulacra vero daemonia esse et non deos, testatus est [1351 1Kb] . Haraldus [1352 1Kb] autem rex, utpote qui velox traditur fore [1353 1Kb] ad audiendum, tardus ad [Col. 0204B] loquendum, interrogat, si hanc fidem per semetipsum declarare velit. Ille incunctanter velle respondit. Rex vero custodire clericum usque in crastinum jubet. Mane facto, ingentis [1354 1Kb] ponderis ferrum igne succendi jubet, clericumque ob fidem catholicam candens ferrum [1355 1Kb] portare jussit. Confessor Christi indubitanter ferrum rapit, tamdiuque deportat, quo ipse [1356 1Kb] rex decernit; manum incolumem cunctis ostendit, fidem catholicam omnibus probabilem reddit [1357 1Kb] . Ad haec rex conversus, Christum Deum solum colendum decrevit, idola respuenda subjectis gentibus imperat, Dei sacerdotibus et ministris honorem debitum deinde praestitit. Sed et haec virtutibus merito patris tui adscribuntur, cujus industria in illis regionibus ecclesiae sacerdotumque [Col. 0204C] ordines in tantum fulsere.

66. Gero igitur comes non inmemor juramenti, cum Wichmannum accusari vidisset reumque cognovisset, barbaris, a quibus eum assumpsit, restituit. Ab eis libenter susceptus, longius degentes barbaros crebris praeliis contrivit. Misacam [1358 1Kb] regem [(304) 1Kb] , cujus potestatis erant Slavi qui dicuntur Licicaviki, duabus vicibus superavit, fratremque ipsius interfecit, praedam magnam ab eo extorsit.

67. Eo quoque tempore (DCCCCLXIII) Gero praeses Slavos qui dicuntur [1359 1Kb] Lusiki [(305) 1Kb] potentissime vicit et ad [1360 1Kb] ultimam servitutem coegit, non sine sui tamen gravi vulnere nepotisque [1361 1Kb] optimi viri casu [(306) 1Kb] , caeterum [1362 1Kb] quoque quam plurimorum [Col. 0204D] [1363 1Kb] nobilium virorum.

[Col. 0205A] 68. Erant [1364 1Kb] duo subreguli Herimanno duci, inimicitiae a patribus vicariae relicti, alter vocabatur Selibur, alter Mistav. Selibur praeerat Waaris [1365 1Kb] [(307) 1Kb] , Mistav Abdritis [1366 1Kb] . Dum invicem quam saepe accusantur [1367 1Kb] , victus tandem ratione Selibur [1368 1Kb] , condempnatus est quindecim talentis argenti a duce. Eam dampnationem graviter ferens, arma sumere contra ducem cogitavit. Sed cum ei belli copiae non sufficerent, missa legatione, postulat praesidium ab [1369 1Kb] Wichmanno contra ducem. Ille nichil jocundius ducens, quam aliquam molestiam inferre posset [1370 1Kb] patruo, cito cum sociis adest Slavo. Ut autem suscipitur in urbem Wichmannus, statim urbs obsidione vallatur ab inimico. Ductus quoque exercitus a duce urbem [1371 1Kb] obsedit; [Col. 0205B] interim, casu nescio an prudenti consilio, Wichmannus cum paucis urbem est egressus, quasi ad extrahenda sibi de Danis auxilia. Pauci dies intererant, dum victus [1372 1Kb] bellatoribus et pabulum jumentis defecerat [1373 1Kb] . Fuerunt etiam qui dicerent, Slavum speciem quidem belli gessisse, non verum bellum; incredibile omnimodis fore, hominem a puero bellis assuetum bellicas res tam male praeparatas habuisse; sed id consilii machinatum ducem [1374 1Kb] , ut quoquo pacto posset nepotem vinceret, ut saltem [1375 1Kb] in patria salutem [1376 1Kb] recuperaret, quam inter paganos penitus perdidisset. Fame [1377 1Kb] itaque urbani ac foetore pecorum aggravati, urbe egredi sunt coacti. Dux Slavum austerius [1378 1Kb] alloquens, de perfidia et nequam ejus actibus arguit; hocque [Col. 0205C] [1379 1Kb] ab eo responsi accepit: Quid me, inquit, de perfidia arguis? Ecce, quos nec tu, nec dominus tuus imperator vincere potuistis, mea [1380 1Kb] perfidia inermes assistunt [1381 1Kb] . Ad haec dux conticuit, eum suae ditionis regione privans, filio ipsius, quem antea obsidem accepit, omni ipsius [1382 1Kb] potestate tradita. Milites Wichmanni variis poenis afflixit, urbis praedam suis militibus donavit, simulacro Saturni [(308) 1Kb] ex aere fuso, quod ibi inter alia urbis spolia repperit, magnum spectaculum populo praebuit, victorque in patriam remeavit.

[Col. 0206A] 69. Audiens autem Wichmannus [1383 2Kb] urbem captam sociosque oppressos [1384 1Kb] , ad orientem versus [1385 2Kb] iterum se paganis inmersit, egitque cum Slavis qui dicuntur Vuloini [1386 2Kb] [(309) 1Kb] , quomodo Misacam, amicum imperatoris, bello lacesserent [1387 1Kb] ; quod eum minime latuit. Qui misit ad Bolislavum [1388 2Kb] regem Boemiorum [1389 2Kb] ---gener enim [1390 1Kb] ipsius erat [(310) 1Kb] ---accepitque ab eo equitum duas acies. (DCCCCLXVII?) Cumque contra eum Wichmannus duxisset exercitum, pedites primum ei inmisit [1391 1Kb] , cumque ex jussu ducis paulatim coram Wichmanno fugerent, a castris longius protrahitur, equitibus [1392 2Kb] a tergo inmissis, signo fugientes ad [1393 2Kb] reversionem hostium monet [1394 1Kb] . Cum ex adverso et post tergum premeretur [1395 1Kb] Wichmannus, fugam inire [Col. 0206B] temptavit [1396 2Kb] . A sociis igitur arguitur sceleris, quia ipse eos ad pugnam [1397 2Kb] instigaverit, fidensque equo, cum necesse fuerit, fugam facile inierit. Coactus itaque equo cessit, pedestris [1398 1Kb] cum sociis certamen iniit, eoque die viriliter pugnans armis defenditur. Jejunio autem et longiori via, qua [1399 1Kb] per totam noctem armatus incessit, mane cum paucis admodum aream cujusdam jam [1400 1Kb] fessus intravit. Optimates autem [1401 1Kb] hostium cum eum repperissent, ex armis agnoscunt quia vir emmens esset, interrogatusque ab eis quisnam esset [1402 1Kb] , Wichmannum se fore [1403 2Kb] professus est. At illi arma deponere exhortati sunt; fidem deinde spondent, salvum eum domino [1404 2Kb] suo praesentari, hocque apud ipsum obtinere, quatinus incolumen imperatori restituat [1405 1Kb] . [Col. 0206C] Ille licet in ultima necessitate sit constitutus, non inmemor pristinae nobilitatis ac virtutis [1406 1Kb] , dedignatus est talibus manum dare; petit tamen, ut Misaco [1407 1Kb] de eo adnuntient, illi velle arma deponere, illi manus [1408 2Kb] dare. Dum ad Misacam ipsi pergunt, vulgus innumerabile eum circumdat, eumque [1409 1Kb] acriter inpugnat [1410 1Kb] . Ipse autem quamvis fessus, multis ex eis fusis, tandem gladium sumit, et potiori hostium cum his verbis [1411 1Kb] tradidit: Accipe, inquit, hunc gladium, et defer domino tuo [1412 1Kb] , quo pro signo victoriae illum teneat, imperatorique [Col. 0207A] amico transmittat [1413 1Kb] quo sciat aut hostem occisum irridere vel certe propinquum deflere. Et his dictis, conversus ad orientem, ut potuit, patria voce Dominum [1414 1Kb] exoravit, animamque multis miseriis [Col. 0208A] et incommodis repletam pietati Creatoris omnium effudit [(311) 1Kb] . Is finis Wichmanno, talisque omnibus fere, qui contra imperatorem arma sumperunt [patrem tuum] [1415 1Kb] .



CONTINUATIO
[Col. 0207]

[Col. 0207B] 70. (DCCCCLXVIII.) Imperator itaque, acceptis armis Wichmanni, de nece ejus jam certus [1416 1Kb] factus, scripsit epistolam ad duces et praefectos Saxoniae in hunc modum: Oddo divino nutu imperator augustus, Herimanno et Thiadrico [1417 1Kb] ducibus [1418 1Kb] caeterisque [1419 1Kb] publicae rei [1420 1Kb] nostrae praefectis omnia amabilia. Deo volente, salus omniaque prospera plane succedunt. Caeterum nuntii Constantinopolitani regis, dignitate satis insignes, nos adeunt, pacem, ut intelleximus, admodum quaerentes. Quoquo modo tamen res agatur, bello, Deo volente, nullo modo nos temptare audebunt. Apuliam [1421 1Kb] et Calabriam provincias, quas hactenus tenuere, nisi conveniamus, dabunt. Si vero voluntati nostrae paruerint, ut praesenti aestate conjugem cum aequivoco nostro in Franciam [Col. 0207C] dirigentes, per Fraxanetum [1422 1Kb] ad destruendos Sarracenos, Deo comite, iter arripiemus, et sic ad vos, disponimus [1423 1Kb] . Praeterea volumus, ut si Redares, sicut audivimus, tantam stragem passi sunt [(312) 1Kb] ,---scitis enim quam saepe fidem fregerint, quas [1424 1Kb] injurias attulerint,---nullam vobiscum [1425 1Kb] pacem habeant. Unde haec cum Herimanno [1426 1Kb] duce ventilantes, totis viribus instate, ut in destructione eorum finem operi inponatis. Ipsi, si [1427 1Kb] necesse fuerit, ad eos ibimus. Filius noster in nativitate Domini coronam a beato apostolico in imperii dignitatem suscepit. Scripta 15 Kal. Febr. in Campania juxta Capuam.

His litteris lectis in conventu populi, in loco qui dicitur Werla, coram principibus et frequentia plebis, visum est, pacem jam datam Redariis oportere [Col. 0207D] stare, eo quod tunc bellum adversus [1428 1Kb] Danos urgeret, et quia copiae minus sufficerent ad duo bella pariter conficienda.

71. (CMLXIX.) Graecorum itaque legatis imperator satis credens, partem [1429 1Kb] exercitus cum plerisque principalibus viris direxit ad condictum locum, quo eis secus [1430 1Kb] sponsionem legatorum [1431 1Kb] puella traderetur, et cum honore filio adduceretur. Graeci [Col. 0208B] vero ad artes paternas [1432 1Kb] conversi,---nam erant ab exordio fere mundi plurimarum gentium domini, et quos virtute nequibant, artibus [1433 1Kb] superabant,---subito super [1434 1Kb] improvisos et nichil adversi suspicantes irruunt, castra diripiunt, plures occidunt, plures capiunt, quos et Constantinopolim imperatori suo [1435 1Kb] praesentant. Qui vero effugere poterant, reversi ad imperatorem, quae acta sunt nuntiant [1436 1Kb] .

72. At ille super his commotus, ad hoc dedecus diluendum cum gravi manu viros eminentes, domesticis et externis rebus jam saepe claros factos, Guntharium et Sifridum [1437 1Kb] mittit in Calabriam. Graeci autem praeterita victoria elati et minus cauti, ceciderunt in manus eorum; ex quibus innumera multitudine caesa, quos supererant [1438 1Kb] capientes, [Col. 0208C] obtruncatis naribus, novam Romam remeare permiserunt. Tributum in Calabria et Apulia a Graecis extorserunt, talique victoria illustres facti, et spoliis hostium ditati, ad imperatorem reversi sunt [(313) 1Kb] .

73. Populus autem Constantinopolitanus audiens a suis [1439 1Kb] male pugnatum, consurrexerunt adversus imperatorem suum, et machinatione conjugis propriae cujusdam militis insidiis occiderunt, locoque domini militem imperio [1440 1Kb] designantes [(314) 1Kb] . Constitus [1441 1Kb] autem rex continuo captivos absolvit, puellam cum magno exercitu et claris muneribus ad imperatorem destinavit. (DCCCCLXXII.) Quam ipse statim filio tradidit, celebratisque magnifice nuptiis, omnem Italiam super hoc et Germaniam laetiores reddidit. Eo tempore, quo haec intra Italiam gerebantur, [Col. 0208D] summus pontifex Wilhelmus [(315) 1Kb] , vir sapiens et prudens, pius et cunctis affabilis, a patre sibi commendatum regebat Francorum imperium.

74. Cujus mater licet peregrina, nobili tamen erat genere [1442 1Kb] procreata [(316) 1Kb] . Hic cum audisset aegrotare coepisse matrem imperatoris (DCCCCLXVIII), mirae sanctitatis feminam, nomine Mahthildam [1443 1Kb] , dumque ejus expectat funus, proprio funere ipsius funus [Col. 0209A] procedit [1444 1Kb] . De cujus laude [1445 1Kb] si aliquid dicere cupimus, deficimus, quia omne argumentum ingenioli nostri superat virtus tantae feminae. Quis enim digne possit explicare ejus [1446 1Kb] vigilantiam erga cultum divinum? Omnis nox [(317) 1Kb] omnibus modis et omni genere cellulam suam divinorum carminum melodia inplebat. Erat enim ei [1447 1Kb] cellula ecclesiae proxima, in qua modice requiescebat; de qua omnibus noctibus consurgens intrat ecclesiam, nichilominus cantoribus et cantricibus [1448 1Kb] intra cellulam et pro foribus et in via triformiter constitutis, qui divinam clementiam laudarent atque benedicerent. Ipsa intra ecclesiam in vigiliis et orationibus perseverans, missarum sollempnia expectabat. Deinde infirmos, ubicumque audivit, in vicino visitavit, necessaria [Col. 0209B] praebuit, deinde pauperibus manum porrexit, deinde hospites, qui semper aderant, cum omni largitate suscepit; neminem sine affatu blando dimisit, nullum fere [1449 1Kb] sine munusculis vel necessariis adjumentis vacuum reliquit. Saepe viatoribus, quos longius de cella prospexit, necessaria transmisit. Talia opera licet valde humiliter diebus ac noctibus exerceret, tamen nichil de honore regio minuebat, et sicut scriptum est, quamvis sederet tamquam regina [1450 1Kb] circumstante populo, semper et ubique tamen erat moerentium consolatrix (Job XXIX, 25). Domesticos omnes famulos et ancillas variis artibus, litteris quoque instituit; nam et ipsa litteras novit, quas post mortem regis lucide satis didicit [(318) 1Kb] . Ergo si omnes virtutes ejus velim narrare, [Col. 0209C] hora deficeret; facundia Homeri [1451 1Kb] vel Maronis michi [1452 1Kb] si adesset, non sufficeret. Igitur plena dierum, plena omni honore, plena operibus bonis et elemosinis, cunctis divitiis regalibus distributis servis Dei et ancillis ac pauperibus, secundo Idus Martias animam Christo reddidit [1453 1Kb] . Illo quoque tempore Bernhardus, ut ab omni populo praedicabatur suis temporibus sacerdotio dignissimus, diem funxit [1454 1Kb] extremum. Piam famam super his nemo nos vituperet prodidisse, dum veri [1455 1Kb] periculo non subcumbimus. Audivimus enim a quodam solitario, in spiritu nescio an manifesta visione, animam reginae et episcopi infinita multitudine [1456 1Kb] angelorum cum gloria ineffabili coelos deferre [Col. 0209D] [1457 1Kb] vidisse. Igitur imperator audita morte matris et filii caeterorumque principalium virorum,---nam et Gero, vir magnus et potens, jam antea defunctus [Col. 0210A] est [1458 1Kb] [(319) 1Kb] ,---judicavit ab expeditione Fraxaneti [1459 1Kb] abstinere, et dispositis in Italia rebus, patriam remeare. Pulsavit quoque fama eum, quasi plerique Saxonum rebellare voluissent; quod quia inutile erat, nec relatione [1460 1Kb] dignum arbitramur. (DCCCCLXXII.) Egressus est itaque [1461 1Kb] de Italia cum magna gloria, capto rege Longobardorum, superatis Graecis victisque Sarracenis; cum victricibus aliis Galliam ingressus est, inde Germaniam transiturus, et proximum Pascha loco celebri Quidilingaburg [1462 1Kb] celebraturus, ubi diversarum gentium multitudo conveniens, restitutum patriae cum filio cum magno gaudio celebrabant [1463 1Kb] . (DCCCCLXXIII.) Manens autem ibi decem et septem non amplius [1464 1Kb] diebus, descendit inde, ascensionem Domini apud Mersburg [1465 1Kb] celebraturus. [Col. 0210B] Tristis autem illa loca perambulat [1466 1Kb] obitu optimi viri ducis Herimanni, qui prudentiae ac justitiae miraeque vigilantiae in rebus civilibus et externis, cunctis retro mortalibus [1467 1Kb] aeternam reliquit memoriam. Post susceptos ab Africa [1468 1Kb] legatos, eum [1469 1Kb] regio honore et munere visitantes, secum fecit manere. Tertia autem feria ante Pentecosten [1470 1Kb] , locum [1471 1Kb] devenit qui dicitur Miminlevu [1472 1Kb] . Proxima nocta juxta morem diluculo de lecto consurgens, nocturnis et matutinis laudibus intererat. Post haec paululum [1473 1Kb] requievit. Missarum deinde officiis celebratis, pauperibus juxta morem manus porrexit, paululum gustavit, iterumque in lecto requievit. Cum autem hora esset, processit laetus et hilaris, ad mensam resedit. Peracto ministerio, [Col. 0210C] vespertinis laudibus interfuit. Peracto cantico evangelii [1474 1Kb] , aestuari atque fatigari jam coepit. Quod cum intellexissent principes circumstantes, sedili eum imposuerunt. Inclinantem [1475 1Kb] autem caput, quasi jam defecisset, refocillaverunt [1476 1Kb] , expetitoque [1477 1Kb] sacramento divini corporis ac [1478 1Kb] sanguinis et accepto, sine gemitu cum magna tranquillitate ultimum spiritum cum divinis [1479 1Kb] officiis pietati Creatoris omnium tradidit. Transportatur inde in cubiculum; et cum esset jam sero, nuntiatur populo mors ejus. Populus [1480 1Kb] autem pro ejus laude et gratiarum actione multa locutus, memoravit, eum paterna subjectos rexisse pietate, ab hostibus eos liberasse, superbos hostes Avares, Sarracenos [1481 1Kb] , [Col. 0210D] Danos, Slavos armis vicisse, Italiam subjugasse, delubra deorum in vicinis gentibus destruxisse, templa ministrorumque ordines constituisse; multaque alia [Col. 0211A] bona invicem conferentes, regali funeri insistebant.

76. Mane autem jam facto, licet jam olim unctus esset in regem et a beato apostolico designatus in imperatorem, spei unicae totius ecclesiae, imperatoris filio, ut in [1482 1Kb] initio certatim manus dabant, fidem pollicentes et operam suam contra omnes adversarios sacramentis militaribus confirmantes. Igitur ab [Col. 0212A] integro ab omni populo electus in principem, transtulit corpus patris in civitatem, quam ipse magnifice construxit, vocabulo Magathabur [1483 1Kb] . Itaque defunctus est Nonis Maii, quarta feria ante Pentecosten, imperator Romanorum, rex gentium, divinarum humanarumque rerum multa ac gloriosa [1484 1Kb] saeculis relinquens monimenta [1485 1Kb] .


EXPLICIT LIBER III RERUM GESTARUM SAXONICARUM [1486 1Kb]




ANNO DOMINI DCCCCLXXXIII.
JOANNES ABBAS SANCTI ARNULFI METENSIS.




[Col. 0211]
NOTITIA HISTORICA.
(Apud Fabricium, Bibliotheca med. et inf. Lat.)

[Col. 0211] JOANNES abbas S. Arnulfi Metis ord. Bened. scriptor Vitae Joannis abbatis Gorziensis, a. 962. in Actis Sanctor. tom. III, Febr. 27, pag. 690-715 cum notis Bollandi: et in Mabillonii saec. V Benedict. p. 369. Idem scriptor post a. 951 Vitae et translationis duplicis S. Glodesindis virginis, quae temporibus Childerici circa a. 608 traditur claruisse. Exstat apud Labbeum T. I Bibl. novae mss. pag. 720-740. Et in Actis sanctor. tom. VI, Julii 25, pag. 210, et in Mabillonii Actis Benedictinis saec. II, pag. 1087, et saec. IV, pag. 435. Vitam, sed interpolatam, ediderat Surius 25 Jul. testatus codices quosdam auctorem habere quemdam Bernardum abbatem, alios Albertum monachum. * Admonuisse juvat scriptorem hunc non quidem ex integro scripsis e Vitam S. Glodesindis, sed ab alio quopiam, forte a Bernardo abbate, vel Alberto monacho datam reformasse, atque additis de suo quibusdam auxisse, uti monent auctores Historiae litterariae Gallicae tom. VI, pag. 423, qui et addunt Joannem hunc scriptorem in vivis adhuc egisse anno 977, sicut et anno 984, non amplius inter mortales exstitisse.




[Col. 0211]
VITA SANCTAE GLODESINDIS [(320) 1Kb] ABBATISSAE METENSIS Auctore Joanne abbate sancti Arnulfi Metensis.
Apud Mabill., Acta SS. ord. S. Bened., Saec. V, pag. 1087.)



PROLOGUS.

[Col. 0211B] 1. Multa jam diu prece sanctitatis vestrae, sorores in Christo charissimae, paulo immoderatius me [Col. 0212B] perurgente, ne quid vestro denegarem amori id demum effecit: quia quod petebatis, non modo honestum, [Col. 0213A] verum omnino constabat religiosum, idque me recusare cum indignum, tum etiam sentiebam periculosum. Etsi vires aliquantulum reputabam praeponderare negotium, rursus animum subibat, quod charitas, quae non sua, sed quae proximorum sunt cogit curare, quo difficilioribus ejus causa instatur, eo tum faciliorum successuum novit aditus ministrare. Neque in causa Dei verendum, eum cui res agitur, pro se operanti deesse: tantum fide non infirmari contingat. Impellitis itaque, ut sacratissimae virginis Christi Glodesindis, cui devotis continue adhaeretis excubiis, quae conversationis initia, qui medii actus in [Col. 0214A] finem usque feliciter consummatum exstiterint, quantum ex scriptis quae ad nostram aetatem qualibuscunque litteris adnotata perdurant, queam advertere, stylo quoquo possibile sit audeam pertentare. Quo tanto tempore tantaque instantia flagitatum, quia indecens videtur obniti, ope ejusdem praestantissimae virginis Deo spiritu mundo inhaerentis virtutibus, tum vestris pariter fretus orationum subsidiis; etsi non sine quodam rubore, uti qui parcitatem proprii perpendam ingenii, non diu per longa moratus exordia ocius narrationi accedam.



INCIPIT VITA.
[Col. 0213]

[Col. 0213B] 2. Temporibus Childerici [(321) 1Kb] apud historicos celebratissimi regis Francorum, in Gallia Belgica quae ex gente postea Franciae nomen mutavit, virgo Domini Glodesindis eximia, satis nobili generis stemmate procreata, patre illustrissimo eodemque duce clarissimo, cui vocabulum Wintro [(322) 1Kb] , matre Godila luce generositatis non dispari, ab incuntis aetatis ingressu multa virtutum dote insignis, multisque exemplo in via castitatis futura, vita et moribus clara enituit. Haec cum in domo parentum quoad puellares annos excederet, integre et sub omni esset educata diligentia: ubi jam tempus quo se dignis natalibus despondi deberet accessit, juveni cuidam nomine Oboleno a parentibus ex more sponsa decernitur: Christo vero se ubique protegente, non [Col. 0213C] minus corpore quam mente servatur intacta Et (quam semper mira in electis suis Dei miserentis custodia!) cum tempore desponsationis exacto juvenis virginem, ut fit, a parentibus suscepisset, domum cum grandi frequentia nuptias paraturus deducit. Sed quia sancta virgo coelesti sponso jam corpus et animam suam consecraverat, eodem forte praedicto sponso, consilio utique Divinitatis, jussu regio evocato, palatium juvenis sine mora contendit. Quo cum pervenisset, multis et nefariis ei ingestis sceleribus graviter in eum regalis est incensa severitas. Ita acta retrusus custodia, annoque integro ibi digno squalore confectus, eo exacto eductus judiciali damnatus sententia capite detruncatur. Sic virginitas sancta, dum toto nisu carnali oblectationi [Col. 0213D] repugnat, cunctam gloriae temporalis pompam nihili reputat; Domino Christo quem omnibus labentium rerum praeferebat deliciis pro se decertante, ei uni quem semper optaverat, corde inhaerens et corpore, laeta et victrix de totius jam damno corruptionis triumphat.

3. Nec se quoque adversae potestatis defecere doli. Pater nece sponsi prioris audita puellam venerabilem rursus cogit ad thalamum. Illa quae jam sponsum [Col. 0214B] Christum cordis medullis imbiberat, totis nisibus resultare, nec in eam labem virtuti semel fixum animum inductione qualibet inclinare. Die interea nuptiarum ex condicto parentum instante, beata virgo prae ejus specie quem oculis mentis incorruptibilem, immarcessibilem, immortalem conceperat, hunc post paululum putredinem et filium hominis vermem attendens, patre pie contempto, Dei ac sanctae matris Ecclesiae confugium petiit. Erat patri soror memorandae sanctitatis Rotlindis nomine, fama religionis Treveris opinatissima. Ad hanc eam secum abducere tentabat, ut saltem ejus suasu animus puellae emollitus paternis non recusaret obtemperare consiliis. Sed quid contra lumen aeternitatis caeca molitur instantia? Sancta virgo patris [Col. 0214C] jussis animo virili obluctans, urbem populis, potentia, ipsaque sui antiquitate terra marique memorabilem Mettim seu Mediomatricum maluit expetendam. Est in eadem urbe basilica beatissimi protomartyris Stephani, quam multis saepe operatio divina miraculis illustravit. Hanc ancilla Christi cum jam sibi res prope ad vim spectaret, ingressa, ibi intra altare et confessionem, ubi cum ejusdem martyris sanguine [(323) 1Kb] plurimorum continentur sanctorum reliquiae, se profugam collocavit. O saeclis omnibus castitatis studium merito efferendum! Quo enim fluxa mortalitas natura ipsa quamvis poenaliter vitiata trahente descendit captiva, hoc puella spiritus vigore se fortiter retinente, quasi immanis praecipitii voraginem exhorrescens, quia alias evadendi [Col. 0214D] aditus sibi obducitur, fugae solius capit praesidium. Nec sane in sinu egens (mendum) aut quicunque de turba erant qui cogerent. Dux certe praepotens pater erat, qui et ipsis terrori locupletibus esset, eumque circumstipantium cohors minax instabat atque terribilis. Sed illa mori paratior quam florem virginitatis et splendorem gloriosae amittere integritatis, nec minis concussa, nec blanditiis mota, tanquam tutissimo portu manebat interrita. Discant [Col. 0215A] virgines praesenti exemplo non pulchrum sibi esse maritalibus subjici vinculis, non in possessionum amplitudine, non in servorum ancillarumque gregibus, non in ornamentorum diversi generis apparatu, non in quorumcunque obsequentium cuneis delectari, cum haec omnia variis sibi casibus non sine multo utique dolore noverint amittenda, nec quidquam eorum se morte omnia prorumpente vel comitari posse, vel sequi: quin potius quae majus omnibus est species beati pudoris, Deo angelicisque unice chara agminibus, super omnia haec infima et mundi caduca oblectamenta sui solius voluptate, sanctoque et immaculato allici desiderio.

4. Sed ut coepta sequamur, parentes puellam fugientem e vestigio insecuti, facto stupentes, iraque [Col. 0215B] incensi, maxime cum sponsalium administri se conquesti delusos acriori instimularentur dolore; ancillam Christi ex sacro confugii loco, si qua arte valerent, conabantur abstrahere. Fit jugis ante ostium aedis sanctae pernoctatio, intentaque die noctuque observatio, ut qualibet forte sibi facultate oblata vi abducere properarent. Puella venerabilis spiritu robustiori, animoque se obstinato immobilem tenens, ut sacrosancto adhaerebat altari, nulla inde ratione vel puncto temporis aliquatenus quivit avelli, et (mirum dictu!) sex continuis diebus manens in ecclesia, non modo non egressa, sed et omni prorsus cibo abstinet et potu. Verum qui dat escam omni carni, et replet omne animal benedictione, famulam suam humanis frustratam, divinis recreat [Col. 0215C] alimentis, eamque precibus assiduis coelo intentam angelica duntaxat probatur pavisse refectio. Fide interea tam constanti perseverantiae suae remunerationem exigente consolationis divinae, quae tandiu contractam nubem moeroris abstergeret, lux repente grata resplenduit. Instante namque jam septima die quae Dominica erat, ecce vir quidam vultu angelico, sequentibus pueris duobus pulcherrimis sub omnium conspectu advenit, partemque altaris qua virgo sacratissima pudorem tuendo celabatur, recta ingressus, velamine in sanctae specimen religionis cernentibus cunctis B. virginis caput obnubit. Nec mora, oculis intuentium, cum his quibus apparuit sublatus, magnitudine facti, stupore et miraculo perculit universos, cum terror ipse eos ac si [Col. 0215D] stolidos et mentis vacuae sic reddidisset, ut neque proloqui, neque unde, aut qui essent qui venerant, possent ediscere.

5. Cum vero post discessum tantae visionis ad se reversi sanctam virginem eo habitu astantem perspicerent, facile animadvertentes angelicam apparuisse praesentiam, totumque id divinitus factum esse quod viderant, nihil quo ultro resisterent erat. Tantum solo strati, vestigiisque beatae virginis submissi, jam omni feritatis tumore supplicem in gestum converso, veniam solam pro illatis exorant injuriis. Non erat apud cor cui spiritus pietatis et rex praesidebat mansuetudinis, hic labor difficilis indulgendi: ac repente tanquam nullis laesa, omnibus quaeque ea [Col. 0216A] exstiterant posthabitis, in integram cum parentibus et caeteris rediit gratiam. Attendant hic virgines, et castitatis thesauro nihil Deo gratius vel angelis discant familiarius. Virginitati Christus inter omnia adest discrimina, spiritus coelestes uti sponsae imperatoris sui famuli devotissimi obsequuntur. Haec sola immaculata Agnum sequitur ubique immaculatum: quantoque ei adhaeret vicinius, tanto ad quaelibet postulata auditur velocius. Ecce quam praesto huic ancillae suae gratia illa inaestimabilis adfuit. Vere prope Dominus omnibus qui obtriverunt cor, et prope timentes eum salutare ipsius. Quo vero putas ore eam tunc in laudem sui erupisse Creatoris, aut cujus genere vocis hymnum inaestimabili fudisse cum jubilo, cum oculos lucis illius invisibilis tam [Col. 0216B] placide in se dejectos, et aures illas secretissimas voci suae tam propere cognovit admotas, tamque facili via preces datas effectui, ut angelum sanctum sub ipsis mortalium oculis ad se laetificandum et consolandum praepotenti majestate advenisse gauderet? Prophetica nimirum exsultatione, jam sponsa coelestis effecta, uti poterat ac dicere: Induit me Dominus vestimento salutis et indumento justitiae circumdedit me (Isa. LXI, 10). Itemque voce universalis Ecclesiae ex utroque sexu collectae uni capiti suo gratulabunda proclamare: Sicut sponso imposuit mihi mitram, et sicut sponsam ornavit me ornamento (ibid., juxta LXX).

6. Beata itaque virgo cum (ut praemissum est) visceribus affluens pietatis cunctos sibi pridem infensos [Col. 0216C] veniae clementer admisisset, et parentibus deinceps in nullo impatiens placidam se subdidisset; ad praedictam amitam suam Rothildam magnae probitatis fama celebrem quam in secundo actu de nuptiis, pudori metuens, non contumaci mente refugerat, jam in gratia percepta non minimum gerens fiduciae, Treviros sponte contendit. Ibi pro modo conversationis tempore non multo exacto, cunctis jam bonorum studiis morum actuumque statu ad normam coelestis disciplinae quidquid divinitus et humanitus aequo competit et honesto plenissime informata, urbem sibi patrociniis divinis amicam Mettim repetiit. Vitae illico arctioris ingressum, cui jam dudum sanctus ejus spiritus toto desiderio aspirabat, ancillarum Christi se cum grege collecto summa vi [Col. 0216D] atque ope nitens arripuit. Est - locus infra moenia urbis ipsius, jure hereditario tunc parentum possessio, religiosiori institutio admodum opportunus. Hunc sancta virgo divinis usibus dono dari sibi expostulans, nec mora paratissima eorum liberalitate adeptum monasterium puellarum Dei hodie usque insigne pulchro materialiter decore construxit, pulchriori nihilominus virtutum robore nobiliter gubernavit. in quo usque ad centenum numerum collegium Christo famulantium adunavit, eique omni vigilanter sedulitate institit gloriosa. Quae hujus deinceps sancti certaminis conversatio fuerit, qui in omni genere spiritalis incrementi ei profectus quotidiano usu accesserit, sub quo disciplinae rigore et seipsa compresserit, [Col. 0217A] et caeteris superni dux facta itineris, in se quod sequerentur praestiterit, atque ei potius quam sibi vixerit; fide atque arbitratu sanae intelligentiae, quam scriptis aestimo commendandum. Consideranti enim attentius, liquido caret quod B. virgo visitationem illam in se tam a supernis jucunde effusam prae oculis cordis continue versans, exterioris operis exsecutionem interiori non disparem servabat fervori.

7. Postquam idem monasterium ad numerum sex illorum dierum, quibus praeparationis sanctae integritatis mirabili illo in ecclesia duraverat jejunio; sex item annos feliciter rexerat, Deo hominibusque grata, vita quoque et signis magnifica; in sanctitatis proposito cursu fideliter consummato, coronam [Col. 0217B] justitiae perceptura a Domino. Sponsoque diu cupito coelesti jam socianda in thalamo, immaculata migravit a saeculo [(324) 1Kb] . Totum praeterea hujus spatium mortalitatis triginta annorum cursu eam emensam esse confirmant. Nec sane de aetatis quid plenitudine perquirendum, cum quidquid fructuum annosae senectuti esset accessurum, hoc brevi consummata nihil juventus detraxerit. Sunt enim juxta Sapientiam, cani sensus hominis, et aetas senectutis vita immaculata (Sap. IV). Quin potius magno Dei dono justi aeterna quiete recepti mundo provide subtrahuntur, ne videntes mala quae fiunt sub sole, aut internis paululum remorentur deliciis; aut vitiis ipsius [Col. 0217C] mortalitatis, quorum ipse quoque obnoxius est visus, [Col. 0218A] contactu assiduo corrumpantur, attestante hoc eadem Sapientia: Raptus, inquit, est, ne malitia mutaret sensum ejus, aut fictio deciperet animam illius (Ibid.). Funus interea ex consequenti debito honore curatur, et de more a se in eodem monasterio jam inde ab initio instituto corpus ad basilicam sanctorum apostolorum haud longe a moenibus urbis ad portam meridiem versus effertur, atque ibi in crypta longe inferius demersa ad latus sinistrum deponitur. Nam hoc idem ipsa vivens ut fieret jusserat: eo quod coemeterium sanctarum puellarum ejusdem loci in praedicta apostolorum ecclesia tunc temporis haberetur: necdum [(325) 1Kb] corpus gloriosissimi confessoris Christi Arnulfi, quem post multa exinde tempora magnis vitae et virtutum ibi constat enituisse insignibus, [Col. 0218B] eadem ecclesia augusto (ut nunc cernitur) tumulo suscepisset. Unde huic loco postea tam propter crebra miracula ejus, quam propter nobilitatem generis ejus nomen inditum, nec praeterquam beati ipsius antistitis nomine, ullius alterius sancti apud vulgum ibi notatur memoria. Mansit venerabile pignus per annos circiter viginti et quinque in eodem loco in pace sepultum, spiritu inter praemia aeternitatis omni jam temporis mutabilitate subacta ipsi qui vere solus habet immortalitatem, et lucem habitat inaccessibilem, adhaerente, vitaque eo vere immortaliter, quo immutabiliter, cum ipso perfruente, cui immortalitati, invisibili soli Deo honor et gloria [Col. 0218C] in saecula saeculorum. Amen.




[Col. 0217]
HISTORIA TRANSLATIONIS SANCTAE GLODESINDIS ABBATISSAE METENSIS, Auctore Joanne abbate sancti Arnulfi Metensis.
(Apud Mabill., Acta SS. Saec. V. pag. 435.)





MONITUM.

[Col. 0217] Tres leguntur in subjecto libello sanctae Glodesindis corporis translationes: prima saeculo VIII facta, anno incerto; altera anno 830 per Drogonem episcopum, in cujus epitaphio istius rei memoriam consignatam lego his versibus:

Iste Glodesindis solemniter ossa levavit,
   Condigneque loco condidit eximio.
Ad hanc quae solemnior fuit alias duas revocare visum est, nempe eam quam saeculo VIII factam dixi; et tertiam, quae anno 951 ab Adalberone episcopo curata est. Omnes sequens libellus commemorat.



PROLOGUS AUCTORIS.
[Col. 0219]

[Col. 0219A] 1. Partibus primis gestorum sacrae virginis, ut dicendi siccitas patiebatur, ex veterum illarum litterarum situ in nova quadam facie Deo miserante reductis, priusquam reliquis expediendis succedam, lectorem, si quis forte haec in manus post illa sumere non fastidiet, bona venia paucis oratum volo, ne me quasi temerarium et omnibus forsitan seriis vacuum mentis quadam nobilitate ad haec denotet prorupisse, causasque aequo animo non aspernetur addiscere. In primis quam exordio professus sum, quaeque caeteris praeponderat flagitatio sanctarum nimium importuna, eademque diutina subegit sororum, quibus quidpiam denegare offensae pene videbatur in Deum. Deinde materia tam perspicabilis, quam merito sui praestantissimis quibusque (libere [Col. 0219B] pronuntiaverim) coaequanda, in sui commendationem per seipsa sufficiens, animum in se tota cupiditate convertit. Nec scriptura illa, quamvis silenti feratur auctore, viribus rerum aliquid detrahit, cum semine utique ac si raro aspersa, non sterilem usibus nostris in immensum extendendam messem produxerit. Neque enim refert quovis indicio ex quacunque cavernula gemma pulcherrima extrahatur, dummodo avaritiam mortalium usu expleat et decore. Et quoniam tanti pretii margaritam, pluribus pretiosis merito praeferendam, inter vitae hujus aerumnas multiplices infirmitati nostrae solatium tam efficax divina praestitit pietas, indignum omnimodis judicabam, si ad tantam gratiam linguae improba et ingrata torperent silentia, ut si non quanto dignum esset eloquii [Col. 0219C] nitore, oratio posset vestiri, nudus saltem sermo praestaret, ne salus, quae erat in commune, videretur mortalibus intercludi.

2. Non autem certius nos aliquid allaturos hac scripti novitate fatemur, neque enim intactam ordimur rem, cum alienis tantum vestigiis innitamur. Sed quoniam historia illa beatae virginis simplici, ut forte antiquitas de repente mandavit memoriae, stylo compacta vulgo solum erat accommoda; considerantes jam Christo propitio plures disciplinarum studiis eminentes, lectionem insulsioris scripturae non sine quadam nausea fastidire; eorum deliciis nostram operam non incongruum aestimavimus deservire. Fidem ergo gestorum et in priori parte, ut scripta praefata monstrabant, interpretatione fida, ut [Col. 0219D] puto, usque ad obitum beatae virginis transposuimus, et nunc sequentibus deinceps pari nihilominus puritate, [Col. 0220A] Christo Domino nostro praevio, meritisque ipsius sponsae divinae faventibus, narrandi ordine eadem vestigia persequemur.

3. Gratum praeterea admodum habemus, quod haec posteriora certiori jam aliquantulum ducunt itinere, temporis maxime notitia, quae superiores partes nonnihil infuscat, lucidius insignita. Nam excepto prima fronte nomine Childerici [(326) 1Kb] regis, et hoc sub opinione apposito per totam exinde narrationem; quid, sub quo rege vel principe gestum sit, ita siletur, ut etiam ipse Childericus, qui in nece sponsi beatae virginis sententiam ferens reperitur, non satis certos temporis reddat. Hunc siquidem Childericum, si tamen ipse est, fama tantum fert Caroli Senioris non multum superius tempora contigisse, [Col. 0220B] eique adhuc superstite genitorem ipsius Caroli Pippinum prius ducem et majorem domus, ut tunc dicebatur, in regio culmine superductum, nimia illo socordia et inerti demerso ignavia, rebus regendis non solum minus idoneo, sed per omnia prorsus inutili reddito. Hoc utrum sic se habeat, necne, non equidem in magno ponam discrimine. Caeterum annales seu historici, quos inspicere potui, praeter solam Caroli Vitam, Raganfredum quemdam continent, de cujus manu Carolus principatum sustulit; Chidericum unus tantum ille annalis quam brevissime adnotat, et famam supradictam sequitur eo deposito de regno et tonsorato, Pippinum ei superductum. Si tamen is de quo fama jactat, ea aetate fuisse credendus est; quomodo id, quod in praesenti libello reperitur, quod [Col. 0220C] locus coemeterii sanctimonalium ad sanctos apostolos necdum temporis corpore beati Arnulfi haberetur insignis, possit probari, non satis elucet: cum constet beatum Arnulfum longius multo antequam is Childericus fuisse dicatur, e mundo receptum, et ut sacra gestorum ejus scripta declarant, vixdum anno dormitionis suae exacte a loco sepulturae Mettis relatum. Ea utcunque sint quibusque pro arbitratu in medium relinquentes, non multum utique sententiarum pondus hac adimente ambage; quae restant omnino, Domino conatum juvante, jam persequi contendamus, et translationibus geminis beatae virginis, quae successerint virtutum miracula, quaeque ad sacratissimam tumuli ejus reverentiam diversorum langorum sint ostensa remedia, officio non minus [Col. 0220D] devoto quam debito explicemus.



NARRATIO TRANSLATIONIS PRIMAE S. GLODESINDIS.
[Col. 0219]

[Col. 0219D] 4. Ut superior narrationis series comprehendit, postquam sacratissimae virginis corpus intemeratum [Col. 0220D] in basilica sanctorum apostolorum extra muros urbis per annos 254 quieverat, quaedam forte religiosarum [Col. 0221A] supra memorati sanctimonalium coenobii revelatione divina se testata est fuisse commonitam, uti majori ecclesiae, quae erat loco subteriori, alia adjacens extrinsecus in honore sanctae Dei genitricis Mariae construeretur basilica, modumque ipsius revelationis hoc ordine referebat. Videbatur, inquiens, mihi quiescenti beata virgo Domini Glodesindis super murum civitatis stans, lapidem eminus veluti loco designando manu dejicere, meque verbis insuper compellare: Ibi, inquit, ecclesia fabricetur, et quem in locum lapis casu devenit, in eo beatissimae semper virginis Mariae erigatur altare. Monstrato denique aliam quamdam in partem latere seorsum: Hic, ait, ostium fiat, quo ex ecclesia majori, hoc est, monasterio, in eamdem pervius novam sororibus [Col. 0221B] aperiatur ingressus. Hoc somno discusso, cum caeteris retulisset, ancipiti diu haesere consilio, eo quod tunc temporis regiae tutelae locus subesset, nec nisi ad eum rogatione perlata tale quid aggrediendi eis suggerebatur fiducia. Itaque re celerrime principi insinuata, eoque auctore in negotio exsequendo, ut visio docuerat, summa facilitate adducto, opus strenue curatur atque perficitur. Edictum insuper regiae liberalitatis eisdem sanctimonialibus est adjectum, ut eadem nova, quae condenda esset, basilica coemeterium sororum denuo solemniter haberet, ac mox in eamdem basilicam corpus sacrae virginis ex loco prioris tumuli venerabiliter referretur humandum. Sic et longitudini itineris, quod funeribus ancillarum Dei urbe [(327) 1Kb] exportandis laboriosum [Col. 0221C] cernebatur temperatum, et patrocinium multitudini fidelium est copiosissime divinitus provisum. Nec ex eo tempore jam, ut prius moris erat, vel ad memoratam apostolorum, nunc beati Arnulfi nomine celebrem, vel caeteras circa urbem basilicas cujuslibet earum est funus elatum; sed veluti matri filias ut viventes devotis obsequiis, ita saeculo functas sub tempus glorificationis suae debita corporis videas adhaerere quiete.

5. Fabrica igitur nova ecclesiae ad summam manum perducta, ad locum sepulcri plebe tota certatim undique accurrente, mira alacritate contenditur, effossaque humo circumjecta, ac lapide monumento subducto, reperiunt sanctam toto adhuc corpore integram, nulla illius tam diutini sepulcralis situs [Col. 0221D] signa in carne monstrantem, sed ac si die eodem esset deposita, gratiam totius corporis referebat. Quae ibi laetitia, quae intimi calore gaudii lacrymae prorumpentes beatam illam de tanta visione tenuerint frequentiam, melius verbis succumbere, quam parum digne dicere, quod utique dicendo minus reddiderim. Nam et si quid forte sermo possit explicare, id multo uberius ea fidelis populi tunc evicerunt obsequia. Tandem incomparabilem thesaurum pia aviditate exceptum cum solemni coelestis pompa triumphi laudes Deo sacris ordinibus concentu religioso in coelum tollentibus ad praeparatum sibi novae [Col. 0222A] basilicae deferunt habitaculum. Ibi sanctimoniales inaestimabili in eam devotione ferventes, corpus beatissimum, tanquam tunc primo vita excessisset, de more ecclesiastico lavant atque exornant. Inter lavandum quaedam sanctimonalium diutino languore obsessa, vitamque ipsam in ancipiti trahens, spe salutis non frustra praesumpta, ad locum lavacri fiducialiter venit, et faciem sanctae digito levi tactu compressit. Illico digitum redeuntem sanguis ex facie virginea prodigio mirabili est subsecutus. Omnibus ibi pariter consistentibus, et in exemplum Dominici lateris miraculo stupentibus, cruor isdem palam apparuit. Cumque eadem vix, ut dixi, religiosa femina supremum halitum retineret, repente vires jam morbo exhaustas paulatim sibi redire persensit, [Col. 0222B] et mensibus sex tantae rei testis postmodum supervixit. Expleto omni pii amoris circa sanctam virginem ministerio, deposuerunt eam item in sarcophago novo, ad dexteram partem altaris sanctae Dei Genitricis, humoque desuper aggesta, diligenter componunt.

6. Aliquantum postea fluxerat tempus, et ecce nocte quadam cuidam vitae continentioris feminae in visu a quodam dicebatur, quod corpus ipsius beatae virginis mus infra sepulcrum corrumperet, atque id ipso sopore monumentum sibi videbatur aperiri, et murem, qui jam pollicis pedis dextri partem corroserat, ipsa quae haec videbat, expelleret. Expergefacta diluculo, rem matri congregationis, caeterisque sororibus narrat. Ad id explorandum [Col. 0222C] ministros sacrorum acciri continuo placuit. Qui de more Christianae religionis litaniis et orationibus pro re prosperanda peractis tumulum reverenter aperiunt, et ad certa indicia visionis pollice pedis dextro cruentato reperto, soricem depellentes, et via in reliquum penetrandi obstructa, sepulcrum, ut prius, obcludunt et muniunt.

7. Quievit in eodem loco corpus sacratissimum usque ad tempora imperatoris piissimi Ludovici Carolo famosissimo ac maximo imperatore progeniti, ubi pluribus se frequenter virgo beata publicavit virtutibus, multaque infirmantium curatio sanctitatis ejus et meriti apud Dominum praestantissimi testimonio fuit. Ea quamvis incuria antiquitatis scripto minus sint tradita, memoria tamen ex narratione [Col. 0222D] praecedentium subinde in succedentes transfusa, quae res omnes vetustate et senio fugientes durabili reparat novitate, semper eam ostensione signorum floruisse non tacet. Quae autem posteriori aetate, otio jam segniori submoto, litterae signaverunt, facile insinuant quanta fides praeteritis possit haberi, nec minus claris in illo tanti temporis spatio miraculis eam celebrem exstitisse. Frustra autem haec in commendationem ejus requiri videntur, cum certe id unum tanta praesentia deitatis concessum corpus scilicet per tot annos sine corruptione servatum cuncta exsuperet admiranda, quocunque casu [Col. 0223A] extra potuerant provenire. Ubi simul datur intelligi in quanta gloria beatae immortalitatis ejus spiritus illic ubi vere est, totius mutabilitatis expers triumphat, cum hic et illud, quod corruptibile fuerat datum, ingentis meriti viribus ipsa conditioni mortalium jura imposita tam potenti gratia superaverit.

8. Quod utique Dominus ad commendendam gloriam purissimae castitatis ejus oculis humanis ostendere voluit, ut palam claresceret, quo praemio apud eum soleat compensari carne prae ejus amore contempta solis ipsius haerere compleximus, quodque virginitas, quae supra quam jussum est facit, plusquam promissum est meretur. Posse sane ex divino duntaxat munere ante illam generalem corporum resurrectionem carnem hominis cujusquam integram [Col. 0223B] per tempora durare aliquanta, licet plurioribus idoneis scriptoribus multa lectio testis defendat, unum tamen in hanc partem sanctum [(328) 1Kb] Bedam presbyterum adduxisse sufficiat; qui in historia gentis suae, quae jam ecclesiasticis auctoritatibus merito rectae fidei et sanae doctrinae adminiscetur, de beato pontifice Gutperto refert, quod postquam 12 esset annis sepultus, integro corpore sit repertus. Idque plenius in libro de Vita ipsius exsequitur. Simile etiam de quadam mirae sanctitatis regina Edeltrude commemorat. Sanctum quoque Patrem Hilarionem Hieronymus non solum carne, sed etiam vestibus intaminatis post aliquantum temporis sepulturae, a discipulo ejus scribit inventum et sublatum. Caeterum non haec in obfuscationem illius supereminendi [Col. 0223C] et Domini gloriae singularis de praeconio sanctorum attolimus. Christus siquidem naturae nostrae particeps factus, non culpae, sicut prae filiis hominum gratia ampliori plenus, vere et naturaliter Dei Filius exstitit Deus; ita caro ejus juxta prophetam paululum in sepulcro requievit in spem resurrectionis quantocius secuturae; et anima, qua inferno nullatenus potuit detineri, citius corpus repetente, Sanctus ipse sanctorum, nec in ipsa carne, quam mortalem [Col. 0224A] assumpserat, ullam est corruptionem expertus. Est maxima utrique servorum ac Domini distantia. Ille, ut qui animam, quando vellet, ponendi, et cum vellet, iterum sumendi, solus habuit potestatem, morte sibi sponte admissa, infra breve tempus claustris sepulcri contentus virtute mox propriae majestatis mortis legibus fractis victor per se ipse surrexit; sancti vero corpore hoc mortali natura ipsi toti mortales egressi, spiritu ad eum qui illum miserat, revolante, caro lege primi hominis ad terram reducitur. Sed quia mirabili commercio natura utraque carnis ac spiritus concreta, dum in praesenti ad divina se exercet, mutua inter se expendunt operandi officia, ut spiritus per carnem, caro per spiritus bona quaelibet [Col. 0224B] operentur, et haec simul dum vivunt, Christi templum, et quasi quaedam arca testamenti divinam servans scientiam habentur; mox ut spiritus ab auctore reposcitur, corpus in quo tot sacrata diu servabantur, vice templi Dei, et arcae illis sacramentis plenissimae digne a fidelibus reverendum excipitur et servatur, donec in fine temporalium aeterna utraque substantia reddita in unam, ut prius, compaginem, gloria tamen praestantiori, amicis postea nulloque inter se dissidentibus nexibus reparentur. Si ergo bonitas potentiae Dei, quae suam sanctam ex virgine carnem nulli corruptioni subdi permisit, sanctorum quorumdam per aliquot tempora gratuito munere servari voluit corpora incorrupta; haec laus inferiorum nihil illam summe singularem Dei Christi [Col. 0224C] omnium superioris comminuit: quin potius haec, quae per se obscurarentur, luce illius immensitatis ornantur. Jam de secunda transpositione seu translatione sacratissimae virginis ordinem prosequamur, et quantis signorum splendoribus ad consolationem mortalium sponsam suam rex illustravit angelorum, meritis ipsius juvandi coepti operis termino intendamus.



NARRATIO SECUNDAE TRANSLATIONIS.
[Col. 0223]

[Col. 0223D] 9. Ludovicus imperator, de quo praemisimus, filius Caroli Magni, cognomento Pius, post patris gloriosissime exactum imperium, in nullo inferiori fastigio rerum potiebatur, anno ab obitu patris decimo septimo, cum incarnationis Dominicae octingentesimus tricesimus ageretur annus, et sedem apostolicam Romae Gregorius quidam occuparet, qui duobus Eugenio et Valentino festina tunc recens sese morte consequentibus, quorum prior tantum triennum, sequens vix mensem superfuit, successerat, tuncque [Col. 0224D] tertium apostolatus sui annum agebat. Hanc autem sanctam sedem Mettensem Drogo ejusdem imperatoris Ludovici frater jam per annum tuebatur octavum [(329) 1Kb] , qui etiam vices apostolicas in cunctis Galliarum partibus privilegio ab ipsa sede Romana cum pallii auctoritate et nomine summi [(330) 1Kb] archiepiscopatus accepto, ut amplissimae dignitatis vir sustinebat. Cum igitur ad id usque temporis, corpus beatae virginis in dexteriore, quam praediximus, parte altaris basilicae nova sanctae Dei Genitricis [Col. 0225A] humo mansisset reconditum; dispositio illa superna, cui cum omnium quae condidit, tunc maxime suorum cura exstat praecipua, in ipso quoque corpore ad oculos hominum merita ipsius sacrae virginis, quanti apud se semper existerent, patenter voluit demonstrare. Coepit enim tunc temporis sepulcrum ipsum de terra se sponte subrigere, et mirum in modum, ita ut nec in terra eadem viciniora tumuli loca apparerent, nec in murali constructione desuper composita. Hujus rei novitas, dum ad notitiam supra memorati pontificis pervenisset, morarum impatiens mox in crastinum fidos ad hoc inspiciendum sacrorum ministros cum archidiacono majore, quem chorepiscopum dicunt, direxit. Qui venientes et cuncta viris, ut relatio pertulerat, approbantes, ad [Col. 0225B] rem continuo certam renuntiant. Episcopus ad hanc relationem de eadem sacratissima virgine, quae fuerit, quaeve ei conversatio vel vita viventi fuerit, quae utique nondum satis vulgata claruerant, sollicitius disquirit.

10. Ubi cuncta ex ordine ab ipsis qui vivam ipsam in corpore videre potuerant, quorum pars multa adhuc supererat, didicit, gaudio misto admirationi non minimum percitus, ac divino nescio quo nutu impulsus, ad hoc hortatu addito plurimorum, de ea sublevanda ocius capit consilium. Ne cui autem incredibile videatur ejus temporis aliquos tunc esse potuisse superstites, chronica a tempore Childerici regis ex Pippino per Carolum in Ludovicum deducta, facili id probat indicio, quae utique non multum super [Col. 0225C] octogesimum reperitur annum: idque tempus aetate unius hominis non difficile durare convincitur. Antistes igitur reverentissimus cum sacra clericorum ac populorum frequentia, ad locum per semetipsum accedens, religiosis votorum supplicationibus ritu solemni praemissis, patefacto sepulcro, ipse propriis ulnis miro, et supra quam credi possit, religioso in eam fervens officio, sancta virginalia membra, quae utique tota adhuc compage integre tenebantur, e tumulo sublevat, et feretro impositam, laudes Deo, gloriam Christo, totis certatim turbarum et populorum agminibus personantibus, ad majorem ingenti triumpho basilicam perferunt. Est ipsa basilica major, quae adhuc cernitur, paulo a muro civitatis disjuncta: in cujus fronte orientali [Col. 0225D] foris murum urbis, illa nova, de qua supra exposuimus, sanctae Dei Genitricis exstiterat ad coemeterium puellarum exstructa. Ipsa autem major basilica antiquo ab initio [(331) 1Kb] nomine et honore sancti Sulpicii Biturici episcopi et confessoris sacrata habebatur. Ipsa est, quam beata virgo, dum viveret, a parentibus suis ad usus divinos praedio concesso jactis fundamentis monasterium instituerat. Edicta quoque publica de possessionibus ejusdem monasterii in cunctis scriptis, vel polypticis, vetusto stylo et calamo [Col. 0226A] editis, nomen ipsius beati Sulpicii continent, et tota ratio juris haereditarii ipsius loci rerumque supputatio, quam abbatiam dicunt, ejus nomine appellatur. Dicitur tamen et nomine sanctae Dei Genitricis, addito etiam beati Petri apostoli, aram ipsam majorem simul cum ipso confessore esse dicatam. In hac ergo basilica, sarcophago novo post sacrum altare venerabiliter praeparato, sanctum et pretiosissimum pignus honore et cultu, quo ampliori valuerunt, diligentissime collocarunt.

11. Mirabilia mox per virtutem Christi tam jucunda et salutaria illic coeperunt clarescere, ut quanti virginei meriti gloria apud Deum constare crederetur, ad haec ipsa nostra, id est humana judicia, certioribus ipse Dominus comprobare dignaretur praeconiis. [Col. 0226B] In quibus corporaliter quoque non desinit adimplere quod per virum Dei in libro Regum loquentem ad Heli protestatur: Quicunque, inquiens, honorificaverit me, honorabo eum; qui autem contemnunt me, erunt ignobiles (I Reg. II, 30). Quia enim haec sancta et saepe dicenda sancta puella, Dominum in suo corpore juxta Apostolum glorificavit, et reverenter amore virginitatis portavit; ideo gratia copiosior, ut jam de illa immensi ponderis coelesti taceamus mercede, etiam in hac mortalitate eam et manentem in corpore est comitata, et exstincta nunc ipsa illius membra ingenti honore prosequitur. Contemptoribus autem Dei et conculcantibus ea quae sancta sunt, et qui juxta Sapientiam videntes justos. et non intelligentes, nec ponentes in praecordiis talia, illa [Col. 0226C] quae in eodem libro contexuntur jure conveniunt. Condemnat autem justus mortuus vivos impios (Sap. IV, 16). Et paulo post: Post haec erunt decidentes sine honore et in contumelia inter mortuos in perpetuum.

12. Verum de ipsis signorum virtutibus jam plenius disseramus. Feretro, ut superiora retulerunt, ex sepulcro priore imposita, priusquam altero reconderetur sepulcro, quidam ex multo jam tempore caecus, nec ultra in reliquum videndi sperans subsidia, ad feretrum subito spe meliori animatus accessit. Nec mora, ope sacratissimae virginis desperatum diu lumen perfecte recepit. Item mulier quaedam multorum similiter annorum caecitate tabescens, sub ipsa fere hora ibidem per gratiam Christi illuminata [Col. 0226D] est.

13. Postquam vero tumulo sacra sunt membra recondita, quaedam simili modo longa luminis amissione multata, ut signa, quae Dominus per merita beatae virginis operabatur, quaeque fama veloci jam totam commoverant urbem, audivit, quanta potuit celeritate ad sanctum sepulcrum contendit: ubi divinum per famulam ipsius humo porrecta implorans auxilium, dum aliquot ibidem excubat noctes, quaesitum tandem integre lumen adepta est.

[Col. 0227A] 14. Sub idem tempus feminae tres febribus nimiis ex diutissime tracto languore omnibus pene membris exhaustae, quae in vana medicorum cura multoties sibi frustra adhibita, censu pauperum perdito, et onus geminaverant paupertatis, et remedii nihil omnino attulerant; audita relatione ingentium mirabilium, ad virginis sanctae sepulcrum se fide non cassa propere contulerunt. Hae mox ut limina aedis sanctae contigerunt, virgine in sui auxilium precibus credulis invocata, integerrimam membris omnibus recuperaverunt salutem. Et in quo avaritia semper, curationum carnalium comes, illa suae, qua in miserorum corpora vel opes desaevit, artis expensa potentia, tota defecerat; fides sola, quae gratis cuncta ferre consuevit, quod suum est, solita velocitate restituit.

[Col. 0227B] 15. Alia item femina morbo adeo gravissimo longissimae aegritudinis lecto decubans tenebatur, ut solo spiritu tantum superesset, cui quidquid humana adhibuerat manus, frustra totum id fuerat: quin etiam ipsa spe salutem sibi ultra posse restitui jam penitus deserebatur. Haec, quo nescitur instinctu, nisi forte ut post satis claruit, Deo cui suorum omnium cura est, inspirante, qui eam ex hujusmodi fovea desperationis gratuita bonitate sua eximere voluit, et fomentum boni operis, quamvis tenuiter in ea accensum, non prorsus patiebatur exstingui, ad limina sacri monasterii inter manus se ferri fecit: quae ubi jam septum seu atrium, quo monasterium ambiebatur, ingressa est, [Col. 0227C] gratia omnipotenti Deo voce, qua valuit, agere coepit; quia quod nunquam sperare potuerat, sed nec aliquando fieri posse credebat, illuc se divina misericordia venire concesserit. Cum vero portas sanctae basilicae primis attingere coepisset vestigiis, paulatim languore mitigato se convalescere; quantoque proprior sacrosancto corpori accedebat, tanto longius aegritudinem a se removeri, et melius subinde sibi vires et sospitatem sentiebat succrescere. Deinde cum ipsa sui ipsius quodam miraculo stupens, huc illucque quasi spatiabunda basilicam obambulare coepisset, et gratias vocibus apertis non modicas resonaret; post modicum ad sacri tumuli pavimenta supplicatura prosternitur. Ibi enixius oratione profusa, et aliquandiu inter altare et sepulcrum [Col. 0227D] pernoctans, paucis post diebus integre sanitati est restituta, ut illius diutini et desperati languoris nulla in se indicia senserit resedisse.

16. Die quadam sanctimonialibus rem divinam in ecclesia agentibus, mulier ignota, oculis capta, alia quadam sibi manuductum praebente, in conspectu earumdem puellarum Dei psallentium, ad gradus usque, quibus ad altare conscenditur, pervenit. Quos ubi praetergressa, propius altare sola tunc ipsa concessit, palpebris, quae longo et tenaci situ diu haerebant occlusae, in aliis quantulum lumen percipiendum repente divisis, ignotam quamdam se ducere mirata conspexit; subitoque clamore emisso, suam quae solito sibi dabat manum, coepit inquirere. [Col. 0228A] Qua divinitus forte subducta nusquam accurrente, ab ipsa ignota, quam sub dubia adhuc luce vix cernere poterat, usque ad sepulcrum virginis, parte quae caput respicit, est perducta. Ibi orationi prostrata, ubi surgens tremebunda et stupida e regione tumuli constitit, pro sepulcro ipso nubem quamdam sibi apparere putabat; et mirabatur quod nubes, quae altius in aere ferri consueverunt, tam vicinae tunc terram tangere videbantur. Sensim deinde ei lux clarius magis ac magis coepit infundi, donec caligine tota oculis submota certo et vero intuitu, quia sepulcrum esset, quod prae oculis situm habebat, plane cognosceret. Tunc ubi esset, vel qualiter illuc advenisset, attonita, nihilque circa se quod recognosceret videns, anxia haerebat et stupens; et [Col. 0228B] quod adhuc pavorem augeret, jam nec ipsam ignotam personam, quam se paulo ante praecedere, et illuc adduxisse mirabatur, ultra videre praevaluit. Dum ergo in hoc moerore diu contabesceret, tandem ad se reversa, beatam Glodesindem sibi apparuisse, et se illuc perduxisse, ac suis meritis lumen sibi recuperasse, certissime cognovit, atque in gratiarum actionem prorumpens, jamque clare omnia cernens, Dominum et sanctam virginem publicis vocibus collaudabat, nec jam ulterius duce indigens, viam libere quaquaversum exsultans ingreditur.

17. Non multis hinc exactis diebus, rursus alia multi item temporis caeca ad tumbam sanctam deducitur, illucque cum caeteris languentium turbis illic excubantium per totam noctem divinum cum precibus [Col. 0228C] praestolans subsidium, matutinali officio de more ab ancillis Dei peracto, vidit sibi beatam virginem propius accessisse, et digitis propriis oculorum palpebras, quasi violenter ab invicem separare. Nec mora, puro lumine reddita, meritis virginis sacrae plurimis postea annis testis superfuit.

16. Quidam praeterea mirabili narium horrore graviter spirans, ita ut ne eminus quidem ei a quoquam facilis esset accessio, in quo cura a diversis mederi cupientibus ei saepe adhibita, vane per omnia cesserat, ut rumorem longe lateque currentium gaudiorum, quae in Mettensi civitate ad memoratum monasterium per gloriosi meriti virginem Glodesindem fiebant, audivit, illuc festinus accurrere studuit. Quo postquam pervenit, et ecclesiam ingredi [Col. 0228D] visus est, omnes nimio ex naribus prodeunte offensi fetore, fugere ab eo in diversa coepere. Ille quem anxii doloris causa praesens monebat, et poenam suam secum circumferens se fugere ipse non poterat, pudorem hominum necessitate devincens, et de eo, qui leprosorum et cruore fluentium contactum non sprevit, et morbos atque infirmitates miserorum curare descendit, nullatenus diffisus, ad sepulcrum omnibus salutare cum caeteris infirmis processit, ibique lucernam, votum sanctorum manu protendens, et pro salutis suae recuperatione enixius supplicans, misericordiae coelestis exspectabat adventum. Nec prius a fidei suae instantia destitit, quam ope ingentis meriti virginis, illa omni obsceni odoris [Col. 0229A] foeditate careret, et communi deinceps hominum frequentia, et solitis salutationum et confabulationum occursibus sine cujusquam molestia frueretur.

18. Item mulier jam decennio caeca, nec spem in reliquum visus retinens potiendi, divinitus, ut aestimatur, commonita monasterium petiit. Quae ecclesiam ingressa, ut tumultum infirmantium, qui plurimi sedentes sepulcrum circumsepserant, audivit, vocibus altius emissis in auxilium sui Glodesindem, itemque nomine ingeminans invocabat, Deumque sibi peccatrici propitium fieri precabatur. Mox virtutis supernae largitate luce recepta, laeta discessit.

19. Et ne singulis quibusque personis diutius immorati [Col. 0229B] taediosi, et ob hoc merito refugiendi scriptoris culpam incurrisse videamur, si quid memorabilius duntaxat exstiterit, quam succincte notato, turbam curatorum in numerum quemdam redegisse suffecerit. Ordinem sane, ut sibi subinde operatio virtutum successit, quoquam cavemus invertere; sed sicut scriptura ipsa veterior retulit, quae utique unamquamcunque narrationem juxta ordinem temporis ita antecedenti subtexuit, ut quod prius factum sit, prius scriberet, et quod deinde mox est subsecutum, e vestigio redderet; sicque usque ad certum tempus serie totius catalogi texeretur, licet fidi interpretis vitio denotandi, per omnia sequimur.

20. Quinque ibi feminae, diutina olim caecitate [Col. 0229C] multatae, Christo Domino illuminante ad gloriam et commendationem sacratissimae virginis diu desiderati luminis gratiam receperunt. Exinde mulier quaedam per tres catenus annos pedem utrumque et manum unam gerens distortam, auditis tot mirabilibus, illo ocius se ferri rogavit, allataque pavimento sepulcri prostrata, fletuque multo et precibus se ob peccata propria haec pertulisse testata, tandem in commendationem piae et recte actae virginitatis, in conspectu multorum circumstantium directa in integrum perfectae sanitatis officium, discessit incolumis.

21. Septem post hanc, mares tres, feminae quatuor, tenebris oculorum jamdudum damnati, ad laudem [Col. 0229D] clarissimae virginis, et semper lumine aeternitatis splendentis, luci videndae sunt restituti.

22. Parum est circa praesentiam ejus sacratissimi corporis crebras factas esse virtutes, absentes quoque nomine ejus invocato per gratiam Christi, qui in omni parte mundi cum sanctis suis et manet et operatur, plurima sibi adfuisse sensere subsidia, quod vel ex his, quae licet exigua subjicimus, colliquebit.

23. Clericus monasterii ipsius vicem officii ecclesiastici in ordine proprio administrans, cui nomen Fulgubertus erat, fluvium civitati a parte orientali [Col. 0230A] contiguum, qui Sallia [la Seille] dicitur, causa aliqua perurgente trajicere gestiebat, qui ubi ripae accurrens navigium nusquam vidit adesse, diu si quis forte quacunque ex parte fluminis adveniret, operiebatur. Hac exspectatione, ut fit, tandem defatigatus, humoque paululum reclinatus, somno corripitur; experrectus, nec quid etiam tum ad trajiciendum spectans consilii, dum jam semetipsum morarum, quas sibi tandiu frustra insumpsisset, accusans, deliberaret recedere, repente ori subrepsit sanctam virginem nomine inclamare. Postquam vocem aliquot intra se momenta sustinuit, et ecce respiciens navim sibi in loco littoris, quo stabat, ex improviso videt assistere, quae quo ordine absque humano ministerio adducta sit, cum omnino non [Col. 0230B] posset conjicere, divinum tantummodo opus, cui omnia famulantur, et merita sacrae virginis, quam invocasset, sibi id certum tenuit praestitisse. Stupensque hoc tanto miraculo, et gratias, ut par erat, immensas omnipotenti Deo sanctaeque virgini reddens, fluvium, ut desideraverat, transit. Hucusque tam ingentis facti ipse post fidelis relator sancte juratus asseruit nihil se confinxisse, sed, ut sibi vere contigerat, fideliter enarrare.

24. Pauper quidam longe ab urbe commanens, qui vitam arte tantum piscatoria tuebatur, die quadam ut monasterium praedictae virginis adiret, mente concepit. Qui simplicitate rustica, non tamen improbanda, vacuus illuc procedere nolens, quia aliud [Col. 0230C] forte sibi non suberat, flumen petere, piscemque, si quis forsitan occurreret, ferre disponit. Mox navicula conscensa, jacto recte piscem praeter spem involvit non modicum; dumque littus tenere deproperat, ocius piscis ex recte violenter eluctatus in flumen elabitur. Hic rusticus vehementer animo consternatus, voce lacrymabili: Sancta, inquit, Glodesindis, redde quod tibi ferre disposui. Hoc dicto, rursus rete flumini merso, idem qui prius piscis praeda fugitiva concluditur, votumque, ut mente decreverat, monasterio delatum et redditum.

25. In curatione vexatorum non minori gratia sanctam hanc meritis potentibus praevalere plurima prodidere frequentius documenta, quibus haec fidem [Col. 0230D] facere vel sola sufficiant.

26. Rustico, de quo praediximus, piscem votum ferente et abeunte, sub ipso fere articulo temporis in loco eodem faber quidam imperatorius de villa Judicio [(332) 1Kb] advenit. Hic jam per annos undecim graviter daemone agitatus, multa sanctorum martyrum loca etiam in longinquiora Franciae ad sanctum Sebastianum Suessionis, cujus non multo ante idem temporis reliquiae ab urbe Roma illuc dicebantur delatae et apud sanctum Medardum reconditae; seu ad sanctum Quintinum Viromandis, atque sanctum Dionysium Parisius [(333) 1Kb] , [Col. 0231A] multorumque praeterea sanctorum memorias spe recuperandae salutis circuierat; sed ejus curatio divino quodam arcano, non per impotentiam sanctorum differebatur, sed huic sanctae virgini, cum qua manus Domini tam efficaciter operabatur, certissime est reservata. Huic quoque carnalis medicinae industria, si qua posset arte succurrere, multa vane remedia adhibere conata est, nihilque opis prorsus attulerat. Tandem Dominus volens apertius demonstrare frustra eum tot in longinqua toties expetisse subsidia, cum de proximo velocior ei salus posset occurrere, ut de miraculorum tanta, quae ad sepulcrum reverentissimae virginis Glodesindis fiebant, audivit frequentia, Mettis quam celerrime potuit, pervenit, atque basilicam beatae virginis [Col. 0231B] ingressus, penes tumbam ipsius se collocavit. Ubi cum aliquandiu jacuisset, impurus ille ac teterrimus spiritus praesentiam tantae sanctitatis non ferens, nihil deinde viris in homine possidens, violenter pulsus abscessit.

27. Post hunc mutus quidam ab infantia illuc accedens repente ante corpus sacratissimum absolutissimam oris libertatem est consecutus. Eodem modo et mulier itidem, ex quo nata est, muta, virtute virginis loquelam ibidem recepit. Item femina quaedam daemone diu atrociter captivata illuc deveniens adversario depulso, sui compos atque integra mente regressa est. Claudus quidam ex villa Lauriaco in loco eodem potenti virtute virginis pedes, quos valida tabes distorserat, in usum libere gradiendi [Col. 0231C] directos recepit. Mulier ab annis plurimis caeca, de villa Arcuntiaco, aliquo tempore ad sanctum sepulcrum cum infirmis caeteris excubans non post multum temporis luce donata est. Similiter et aliae duae caecitate damnatae gratiam diu amissi luminis per beatam virginem receperunt.

28. Multa praeter haec et pene innumerabilia apud ejus perpetua virginitate beatissimum corpus ex tempore memorati Drogonis archiepiscopi per annos circiter sexaginta sub praesulatu Adventii eidem succedentis episcopi, imperantibus Lothario seniore, et post eum Lothario juniore, sunt ostensa miracula, usque ad tempora Walonis, qui praefato Adventio successit, quae ex incuria scripto non sunt commendata. Quae vero sub ipso Walone, vel successore ipsius [Col. 0231D] Rotberto, sunt gesta, ordo subsequens declarabit.

29. Antequam ad reliqua progrediamur, quando res ita monet, et se occasio praebuit de memoratis primis duobus se subinde consequentibus episcopis, sed et de statu temporum aliqua breviter adnotanda putavimus, ea praecipue causa, quod alterius eorum, id est, Adventii, temporibus, monasterio hujus sanctae. virginis plurima regali munificentia sunt collata beneficia, regisque Lotharii Junioris edicta testamentalia [Col. 0232A] penes ipsas ancillas Dei usque hodie manent, quae suasu conjugis suae Teutbergae reginae, interveniente eodem Adventio episcopo, eis et de noviter datis, et de antiquioribus restitutis, sive etiam de immunitatibus ejusdem monasterii regia auctoritate constant liberalissime attributa. Nam et ipsa Teutberga regina loci ipsius regimen tunc tenebat, quae etiam ibi quiescit; sed et quis iste Lotharius fuerit, et ex occasione ejus aliqua supra repetere non ingratum esse lectori arbitramur, ut ex notitia temporum validiores narrationi vires accrescant. Hic est Lotharius junior filius illius Lotharii senioris ex Ludovico Pio geniti, qui post mortem ipsius piae memoriae patris sui diutina dissensione cum fratribus suis Ludovico Germanorum rege et [Col. 0232B] Carolo, qui post imperator factus est, cupiditate imperii habita, tandem gravibus et intestinis odiis funesto ritu inter se longe prius protractis, in pago Autissiodorensi loco, qui dicitur Fontanetum, praelio atrocissimo, et absque exemplo cruentissimo, caede miserabili conflixerunt, adjuncto eis Pippino Aquitanorum rege. Pace tamen post inter eos facta, divisoque regno, haec pars Franciae, quae Rheno et Mosella limitatur, additis pro consensu et firmitate pacis quibusdam civitatibus et regalibus abbatiis ultra citraque, eidem Lothario cessit, ejusque exinde in id usque temporis nomine regnum Lotharii appellatur. Ipse non multo post cuncti saeculi rebus sponte abjectis, monachum in Prumia monasterio professus, ibidem quievit, ubi et sepulcrum ejus celebre [Col. 0232C] usque habetur. Successit eidem filius et aequivocus hic junior Lotharius, de quo fama satis dolenda vulgatur, odio Teutbergae hujus quam diximus, reginae, et illicita superductione Waldradae. Quae miserabilis species facti cum faciem rerum luctuoso foedasset exemplo, totum pene orbem in sui commovit invidiam. Nam et quod multo amplius expavescendum, primarum sedium antistites Tietgaudus Treverensis et Gonterus Coloniensis hujus exsecrandi connubii assentatores, cum viderentur sapientes esse ingenio, et litteris divine humaneque eruditi, insipientiae deterrimi sunt facti fautores. Unde a papa Nicolao Romam evocati et ante sacratissimum corpus beati Petri synodo, tam Italiae [Col. 0232D] pene totius, quam et pluribus Galliarum episcopis congregata auditi, et culpam praetextu conjugii ornare diu conati, tandem fraude captiosa, qua capere se alios arbitrabantur, ipsi capti, papa Nicolao cunctis assentientibus damnati, et gradibus sunt ecclesiasticis multati; rex quoque cum Waldrada et cunctis ejus scandalis participantibus pariter anathematizati. Et, ut multa ad alia tendens praeteream, qualiter ipse Gonterus factum suum tuens, in papam ipsum publice multis invectus, injusto se judicio alligatum testatus sit, et ut parvipendens apostolicam [Col. 0233A] censuram, domum nec venia petita, nec impetrata reversus, missas, et in die sacrosanctae coenae absolutionem et chrismatis actionem victus peregerit. Hoc tantum in terrorem eorum, si qui forte talium unquam erunt participes, dixisse sufficiat, quod socius ejus Tietgaudus Treverensis peregre Romae excommunicatus interiit. Lotharius rex, licet correctionem promiserit, et reginam Teuthergam in honore suo, ut videbatur, receperit; post tamen Romam veniens a papa super fide conjugis requisitus, et metu culpam inficiatus, ea conditione, si vera fateretur, missas a domno papa in sancto Anastasio audivit, et corpus Dominicum de manu ejus infelix praesumpsit. Inde patriam repetens, repente miserrima clade suorum pene in ipsis Romae portis exorta, [Col. 0233B] nec mora, nec requies morientium erat, donec tandem dum ocius festinat, jam fere omnibus suis assumptis, Placentiam usque cum paucis pervenit: ubi circa horam nonam cum incolumis resideret, repente percussus obmutuit, et mane morte miserabili defunctus ibi in quadam vilissimi operis basilica est obrutus. Ejus morte Adventius episcopus cognita, nuntium ocius Carolo regi Franciae occidentalis dirigit, eumque Metim deductum, associato sibi Hincmaro Remorum archiepiscopo; corona secunda, praeter eam, quam habuerat, in ecclesia beati Stephani, quae dicitur domus episcopii, capiti iterato imposita, regem super duo regna constituit. Haec, ut episcopi cujus mentio facta fuerat tempus magis claresceret, paucis inserta sunt.

[Col. 0233C] Huic Adventio successit, ut diximus, Walo episcopus, quo tempore Berthulfus Treveris praeerat archiepiscopus, ipso adhuc Carolo superstite, et Joanne quodam universale nomen papae tenente, a quo et ipse Walo pallium promeruit. Qui Walo, dum vix septem annis ecclesiam rexisset, excursione Nortmannorum, postquam plures Galliarum partes pervagata fuerat, usque Treviros accedente, dum eis incaute manuque impari congredi parat, usque ad locum, qui dicitur Remicha, in littore Mosellae, obviam venit Nortmannis impetum minaciter facientibus: dum his nullae ad resistendum suppetunt vires, non praelium jam illud, sed strages miserorum fuit, ibi episcopus cum caeteris obtruncatur. Corpus post cladem Metim relatum, et in basilica sancti Salvatoris, [Col. 0233D] quam ipse in sepulcrum sibi pridem a fundamentis exstruxerat, sepultum. Hujus igitur temporibus jamjamque obitu ipsius imminente, luctiferum quid monstro ipso praesagante, a parte sepulcri sacrae virginis, quae pedes respicit, oleum non phantasticum, sed verum, dictu mirabile! visum est emanasse. Hoc non modo ipsis sanctimonialibus vel aedituis, qui noctu atque interdiu sacri sepulcri adhaerebant excubiis, verum toti urbi perclaruit. Viderit quisque in quam partem hoc interpretari velit. Illud certe multorum et visus probavit et tactus; diuque ita emanans ille liquor effluxit, ut specie et usu oleum palpabile repraesentaret, et a parte pedum ad capitis usque confinia sepulcrum madefaceret, [Col. 0234A] et (quod magis stupeas) vase exceptum diutius postea est servatum, multique pro diversis incommodis eo tacti et uncti vera retulerunt remedia. Opinio vulgi erat, et quibusdam revelationibus sibi plures ostensum esse dicebant, lacrymas eas sanctae virginis esse, quibus imminente urbis interitu, iram Domini avertere laborabat. Non usquequaque error damnandus, qui licet et ex simplici mente descendens, nonnihil tamen intelligentiae perspicitur continere: siquidem oleum figuram misericordiae, lacrymae motum exprimunt indulgentiae. Etsi enim in illa summae laetitiae civitate dolor nullus, nullae omnino sint lacrymae, ubi absterget Deus omnem lacrymam ab oculis sanctorum; non incongrue tamen Dominus oculis humanis hujusmodi speciem ostendere [Col. 0234B] voluit, per quam prudens quisque colligeret, qua suavitate, quove lumine in conspectu claritatis Dei anima illa sancta gauderet, cujus hic exstinctus cinis tam jucundo cordibus et pulcherrimo oculis mysterio resplenderet. Exitus tamen rerum edocuit, quid beata virgo in occulto pro civitate obtinuerit, cum eam ita periculo proximam a barbarorum infestatione, et si non lacrymis, certe precibus virginis inenarrabilibus Christus inenarrabiliter flexus immunem reddiderit.

30. Sub eo etiam, qui huic post annum subrogatus est, episcopo Ruotperto gentis Alemannorum viro clarissimo, olei similiter emanatio ex ipso sacro sepulcro frequentius visa est profluxisse, ut a latere monumenti longius in rivum per pavimentum decurreret. [Col. 0234C] Hoc ab ancillis Dei spongia collectum, et vase vitreo dum impleretur destrictum, super sanctum sepulcrum est reverenter appensum; de quo, ut praedictum est, plures sibi remedia praesumpserunt.

31. Et ut non vani quid simile hoc aestimari daretur, illud palam cunctis et tunc temporis factum est, et per multorum ora, qui viderant, exinde ad nos usque cucurrit, quod ibi ex ipso oleo contigit. Erat sanctae aedis illius custos, nomine Doda, quam una sororum, cujus curae erat oratorium quoddam sanctae crucis infra septa ipsius monasterii, importune rogavit, ut vas vitreum, quod oleum illud divinum continebat, sibi ad idem curae suae oratorium, [Col. 0234D] quasi majori reverentia a se ibi servandum tribueret. Quae dum levitate admodum temeraria manum super sepulcrum, quo vas appensum meminerat, porrexisset, ut poscenti daret, nusquam invenit. Mirata et tremens, dum item itemque palpando sollicitius exploraret, nec sentire ullo modo posset, cum tamen ibidem vas idem ut positum fuerat dependeret, ridiculo satis diludebatur errore. Cum caeteras advocasset, ipsaeque similiter cum ea diutius errabundae prae oculis semper haberent, nec viderint; lucerna adhibita circa sepulcrum huc illucque vana indagine perquirebant: tandem postquam satis jam ludibrio hujuscemodi sunt fatigatae, vix aliquando contingere potuerunt depositum. Partem ipsius liquoris eadem custos sibi praesumens, fratri suo [Col. 0235A] viro religioso presbytero Angelerio ad ecclesiam sancti Salvatoris in eadem urbe pro reliquiis munere misit, vas ipsum cum reliqua parte petenti sociae tribuit, et oratorio supra dicto ab ipsa est deportatum. Mox ipsa custos temeraria pro tam improbo ausu amentia se satis digna poena corripitur; nec prius medelam consequi potuit, quam ex utrisque, quibus largitio illa inepta fuerat facta, quod illicite datum erat, reciperetur, et loco suo super sepulcrum, ut prius, integre reponeretur: nam mox ut id factum est, vix spatio duarum horarum intercedente sanae mentis et plenissimi sensus effecta est. Ex eodem postea, ut dictum est, oleo plures caput, oculos vel caetera loca corporis dolentes dum contingerent, meritis sanctae virginis saepissime se recreatos [Col. 0235B] et perfecte senserunt curatos.

32. Multa praeterea temporibus ejusdem Rotberti episcopi, nec minora, superioribus ad idem sacrosanctum sepulcrum Dominus Jesus Christus est operari dignatus miracula, ex quibus subsequens stylus expedire aliqua tentabit eo securius, quo multos, qui his interfuerunt, nostra aetate superfuisse certo comperimus, quos in idoneum testimonium advocatos nemo est qui possit refellere. Ex ipsa quoque curatorum turba nonnulli haec ipsa nostra tempora attigerunt.

33. Mulier, cui Hildigardi nomen erat, annis octo oculorum luce privata, spe non cassa, salutiferum sepulcrum expetiit. Ibi nocte in excubiis permanens, antequam dilucesceret, miseratione divina virgine intercedente, [Col. 0235C] nihil noctis obstantibus tenebris, lumine puro donata est. Item adolescens caecus, dum aliquandiu infra basilicam visitationem supernam exspectaret, meritis virginis visum perfecte recepit. Femina, nomine Osa, quinquennio clauda, illuc se rogans deferri, mensibus sex ibidem languida jacens, divinum indeficientibus animis praestolabatur auxilium: nec prius a fidei suae instantia destitit, quam mercedem fidelis perseverantiae, soliditatem omnium membrorum perciperet, pedibusque propriis gaudens rediret, quae manibus alienis illuc allata fuit.

34. Quidam similiter claudus vespertino aliquando tempore grabato deportatus, et pro foribus basilicae positus, dum copiam sibi ea nocte intra aedem sanctam [Col. 0235D] quiescendi deprecaretur, nec obtinere valuisset, ibi ante januam fide non vacua usque in lucem pernoctat. Ecce autem mane subito viribus validioribus accedentibus, miro celerique quodam saltu lecto excussus relicto in loco eodem grabato, gradu directo ad tumulum sanctum processit clare et palam virginem sanctam Glodesindem divino auxilio auctorem suae sospitatis proclamans, et gratias quanto praevalebat referens ampliores, vocibus magnis Dei sanctaeque virginis glorificabat clementiam.

35. Alius item infirmus et omni virtute corporis destitutus, cum aliquandiu in ipso sancto loco opem sui praestolaretur, quadam die sopore correptus obdormisset, videt sibi in somnis beatam virginem assistentem [Col. 0236A] et cum quodam imperio jubere ut surgeret, et his qui tunc forte pavimento instabant, operator ipse conjungeretur, opusque ipsum perfici adjuvaret. Statim experrectus, et nihil pristinae debilitatis in se recognoscens, laetus exsiliit, et ut jussus fuerat, mirantibus universis ad opus accessit, nulloque segnior in operando apparuit, sciens profecto beatissimam virginem desideratam sibi praestitisse salutem.

36. Adelburga mulier dicebatur, ore et naribus plurimo sanguine diutius fluens, jam in ipso vitae agens discrimine, cum nihil undecunque ei remedii posset occurrere. Forte dies natalitius sanctissimae virginis in crastinum imminebat; spem illico salutis ex divino praesumens solatio, candelam, quae nocte [Col. 0236B] vigiliarum ipsius solemnitatis ante aram sanctam lumen praeberet, voto propriae sanitatis direxit. Mox ea perlata optatam Christo per sanctam virginem operante salutem promeruit. Simili modo vir quidam ex villa Fadiliaco, nomine Hilleicus, habens filium debilem et membris omnibus inutilem, votum sanctae candelas altari ipsius intulit, ac pro eo ibi precem profundens domum reversus invenit filium sanum. Quid femina illa, quae diu contracta, dum vota illo candelam misisset, priusquam ecclesiae candela ipsa intromitteretur, perfectam emeruit sospitatem. Haec ex villa Columbaria fuit, et per totum aestivum tempus ita languida membris omnibus pene emarcuerat, ut nec gressum figere, nec nisi alienis manibus valeret efferri. Alia non dispari modo diu [Col. 0236C] debilis et clauda decumbens, ad ecclesiam perducta, integre ibi est sanata.

37. Audiant aliud divinae animadversionis documentum hi, qui ea quae semel Domino voverant, illicita praesumptione non timent effringere; et vel poenis manifestioribus discant, quanti sit periculi promissa non reddere, quae Scripturae testimoniis noluerunt agnoscere. Vir Metis inter suos non obscurus, cui Adelmanno nomen erat, filiam in ipsis primis annis Dei et hujus sanctae Glodesindis famulatui in habitu sanctitatis voto delegavit. Haec ubi adulta est, patre, ut dicunt, ignaro et invito, quemdam extra urbem clandestino secuta est matrimonio. Cumque in tali conjugio tempus aliquod effluxisset, forte aliquando fuit, ut parentes et propinquos [Col. 0236D] in urbe vellet revisere: ubi dum dies aliquot moraretur, ita repentina membrorum omnium dissolutione contracta est, ut nec lecto exsurgere, nec nisi alieno ministerio loco posset moveri. Tum pater voti reminiscens ad monasterium eam fecit deferri. Quae ibi dimissa, postquam multum temporis in languore tabida jacuerat, ab ancillis Dei ei suasum est, ut sacrum velamen sibi imponens se Deo servituram promitteret. Factum est, et die tertio sana et incolumis reddita est, ut pristini doloris ne vestigium quidem aliquod in se persentiret, et de reliquo in eodem monasterio sub habitu religionis permansit.

38. Item femina quaedam, duodecim jam annorum [Col. 0237A] pedes languidos trahens, nomine Alda, ad monasterium adducta per sex annos ibidem debilis mansit. Cumque crebris coram altare supplicationibus divinum sibi adesse saepius precaretur auxilium, die quadam inopinato ita perfecte sanata est, ut libero gressu ubique gaudens incederet.

39. Daemoniacus quidam ex villa Marlei, Wolferus dictus, ita atrocissimo et vesano spiritu fuerat pervasus, ut omnium se notitiam habere linguarum et situs cunctarum jactaret nosse terrarum. Hic ad sacrum perductus monasterium, ac per dies octo ibi detentus, gratia Christi ac meritis virginis hoste fugato, mentis libertati integre restitutus abscessit. Item adolescens quidam ex villa Lauriaco, et feminae quatuor foedis spiritibus obsessae, ibi similiter ope [Col. 0237B] sacratissimae virginis curari meruerunt.

40. His illa non incongrue inserenda censentur, in quibus fidei, cui omnia Salvator perhibet possibilia, ingens ostenditur documentum, ut quod natura negare convincitur, sancta et innocens virginitas merito suis efficere posse probetur.

41. Ex his quae habitu inter laicas religioso oblationes altario deferre consueverunt, quaedam fuit, nomine Raginaidis, quae ad basilicam virginis veniens, vasculum, quo vinum ad sacra [(334) 1Kb] secum hujusmodi circumferri solet, plenum detulerat: ex quo dum ipsa obtulisset, et caeteris, quae plures oblaturae convenerant, dum quod superfuit totum divisisset, repente vasculum ipsum quod jam omnino exhaustum putabat, attentans, vino ut prius, repletum [Col. 0237C] maximo cum stupore invenit.

42. Custos quaedam ejusdem sacrae aedis, dum die quadam missis celebrandis vinum quaesitum nequaquam in promptu posset inveniri, ad arcam illam qua nescio de causa accessit, ubi jam retro a mensibus fere tribus vasculum, quod in modum flasconis parvuli (butticulam appellant) vacuum et siccum dependebat. Arca aperta vasculum ipsum vino ad summum usque impletum vidit: ex quo et sacrificiis tunc ministratum est; et quaedam ipsius loci femina dudum graviter languida, dum ex eodem vino parum quid sibi absorbendum poposcisset, mox gustato salutem integram recuperavit.

43. Paschali quadam solemnitate puella caeca, [Col. 0237D] cujusdam Joannis civis Metensis filia, ad sanctum sepulcrum perducta, dum per tres dies ibidem mansisset, ipsa quarta sacrae hebdomadis feria per gratiam coelestem visum pleniter est consecuta.

44. Haec, ut valuimus, ex prioribus, quas invenimus, transfudimus litteris, non quod eamdem scripturam nullam aestimaremus, quae utique plena fidei et ad rerum gestarum ordinem vires maximas subministrat; sed quia, uti praefatus sum, litterariorum, [Col. 0238A] quibus jam Domino miserante tempora florent, hoc expetere voluptas videbatur. Quanquam ne ad hanc quidem partem mihi aliquam scientiae praerogaverim facultatem, qui, ut vere fateor, frequentius tamen in dictis quam scriptis nimio rubore suffundor: et nisi aliquorum, qui forte in me amore labuntur improvido, stimuli incitarent, penitus conticerem, ob hoc vel maxime, quia etsi scientia, qualiter praesentes, et qui ex ipsa inter nos consuetudine quidquid ore exciderit probant, accipiant; secuturos certe aut omnino ingratos, aut non multum haec curaturos satis perspicio. Quibus tamen quod acerrimo dente in aemulos Hieronymus prooemio Hebraicarum quaestionum fixit, objiciendum: Peregrina merces tantum volentibus navi defertur. [Col. 0238B] Balsamum, piper, et poma palmarum rustici non emant. Ita et illi si despexerint, ne quidem legant, moneo et oro, dum tandem voti mei apud Deum et sanctam ejus virginem, cujus me amor traxit immodicus, spem fideliter praesumptam mihi non penitus invideant, vel intercludant.

45. Jam quia ad nostram aetatem res perducta est, liberioribus spatiis decurrentes, breviter, quae Dominus nobis videre concessit, adnotamus. Post Rotpertum qui 40 praefuit annis, Wigirico 10 annis pontificio exacto vita decedente, dum Benno quidam, in eremitica conversatione dudum famosus, bona intentione Heinrici tunc regis, patris gloriosi postea Caesaris domni Ottonis, eidem esset subrogatus, vixque biennium in sacro ordine exegisset; [Col. 0238C] infanda et nimis lacrymabili servulorum quorumdam factione excaecatus, et inutilis redditus, quo fungi non poterat officio sese ipse abdicavit: inde a principe electione petita et impetrata, virum magni post futurum praeconii, dominum Adelberonem, haec sancta sedes adepta est. Hic monasteria quaecunque per amplitudinem suae erant providentiae, retro a multis jam annis interius et exterius spiritalibus et corporalibus opibus nimium lapsa studio praeter caetera egregie animum recuperare induxit. Et primum quidem ejus operum spiritualium Gorzia monasterium fuit, ubi magnarum virtutum viro domno Eginoldo [(335) 1Kb] promoto, et brevi copiosa religiosorum turba eo confluente, et in beatitudinem pauperum spiritu sub regula beati Benedicti conspirante, [Col. 0238D] ad ejus exemplar reliqua extra vel infra virorum ac feminarum, si qua etiam sub nomine canonicorum erant, composuit monasteria. Unde et hoc idem beatae virginis collegium praefecta ibi domna Himmiltrude, sanguine, et (quod majus est) spiritu sibi propinqua, ad monasticam institutionem [(336) 1Kb] coegit. De cujus sancti pontificis dignis Deo operibus proprium est merito quod desideretur opus [(337) 1Kb] , nec hujus articuli brevitate tantam concludi fas fuerit [Col. 0239A] majestatem. Quod ad praesens attinere videtur, brevi subjicimus.

46. Anno pontificatus sui 23, cum nongentesimus quinquagesimus primus Dominicae Incarnationis ageretur, matrem praedictam loci ipsius reparandi, quia vetustas et brevitas monere videbatur, cupido coepit immodica. Id per se, quoniam non nisi sacro corpore interim submoto fieri poterat, non praesumens, quid animo conceperat, episcopo intimat. Ille de fabrica ut fieret gratum omnino habens, suamque benigne pollicitus operam, de sublevatione sacri corporis diu cunctabundus, tandem Domini super hoc voluntatem ut exquirerent, imperavit: communicato deinde negotio patribus tunc venerandis Einoldo, de quo praemisimus, et Ansteo [(338) 1Kb] aeque [Col. 0239B] viro religioso e proximo sancti Arnulfi collegio, ipsisque animos eidem sancto pontifici vel abbatissae magis addentibus, in communi decretum est, ut ficret. Instabat tunc dies Ascensionis Dominicae, in quem populus universus missarum solemniis condicto jussus adesse. Praesul reverendissimus post verbum sacrae diei populo redditum, de hac ipsa re palam aperiens, Domini misericordiam cunctos monuit exorare, ut prosperum conatibus fidelium suorum largiri dignaretur effectum. Quod cum in crastinum sextae feriae multa cum devotione sacris aedibus circunquaque lustratis alacriter peregissent, in sequenti mox Dominica omnes ad sacrum confluunt locum. Ibi ab ipso sancto pontifice missis dictis, itemque plurima exhortatione plebe in Deum [Col. 0239C] animata, cunctis acclamantibus, et ministris sacrorum solitis supplicationibus preces in coelum tollentibus, ad arcam virginis aperiendam pontifex venerandus, cumque eo patres monasteriorum simul et caeteri ex clero religiosi digne Deo sancteque virgini submissi reverenter accedunt; moxque sacrosanctos artus loculo tunc pro tempore praeparato exceptos [Col. 0240A] in proximam quamdam domum interim conservandos transponunt. Eadem die a parentibus quidam illuc daemoniacus adductus, cum penes loculum in domo eadem populo abscedente esset relictus, post modicum intervallum, Domino et meritis virginis suffragantibus, a vesano spiritu est liberatus.

47. Sub ipsa fere hora sanctimonialibus a loco, in quo sacrum corpus extulerant, ad corpora curanda residentibus, puerulum naturali membrorum compage damnatum penitusque ab ipsa nativitate contractum bajulus, ut brachio ferebat, ecclesiae intulit. Inde a quadam ex sanctimonialibus intra domunculam, qua corpus sanctissimae virginis servabatur, sub ipso loculo solus relictus, parva mora intercedente, nimio repente clamore puer emisso, ad vocem [Col. 0240B] caeteris accurrentibus, membris officio naturae directis sanus divino auxilio est inventus. Hunc multo postmodum tempore eadem incolumitate gaudentem prospero ubique gradu conspeximus ingredi. Alter itidem puerulus oculis captus, sed et quorumdam membrorum inaequalitate confectus, alio ferente illo deportatus, et ante loculum projectus, visu et caeterorum membrorum integritate virtute Christi et obtentu sacratissimae virginis repente cunctis stupentibus et gratias Deo clamantibus, est muneratus.

Plura deinde et usque in praesens tempus pene quotidie cum fide petentium ibidem Domino Christo operante exhibentur solatia, tum corporum, tum (quod praestantissimum est) animarum: ubi conscientia [Col. 0240C] uniuscujusque supplicantis satis persentit, quantam inde efficaciam precum suarum reportet; et nisi diffidentia sola retundat, vere Christi certus, fatebor, nullius illic suspiria, nullius gemitus, vel lacrymas pleno corde profusas, quaecunque illa fuerit necessitas vel angustia, inde aliquando vacuo fructu reversas.




[Col. 0239]
VITA JOANNIS ABBATIS GORZIENSIS, AUCTORE JOANNE ABBATE S. ARNULFI.
[Apud Pertz, Monumenta Germaniae historica, Script. tom. IV, p. 335.]





ADMONITIO PRAEVIA.

Inter monumenta historica statum rei publicae, Ecclesiae, litterarum, morum per saeculum X illustrantia vita Joannis Gorziensis abbatis praecipuum locum obtinet. Scripta est diffusiori quidem stylo, sed a viro doctrina litterarumque [(339) 1Kb] cultu insigni et rerum quas narravit apprime gnaro, Joanne abbate S. Arnulfi [Col. 0241] Metensis [(340) 1Kb] , qui plurima quae narravit ipse testis vidit, reliqua autem a Joanne, aut a sociis ejus se accepisse testatus [(341) 1Kb] , libros etiam ab illo compositos, Miracula S. Glodesindis [(342) 1Kb] et S. Gorgonii, consuluit, et veritatis aeque capax atque cupidus ex scriptis suis comprobatur. Ipse inter abbates, qui Joannis moribundi lectum moerentes circumstabant, jussu Deoderici episcopi Metensis designatus, Vitam amici egregii scribendam suscepit. Primam ejus partem [(343-44) 1Kb] , res a Joanne dum in saeculari habitu conversabatur perpetratas et introitum in monasterium complexam, anno 978 [(345) 1Kb] absolverat, quo circa nativitatem Domini a Deoderico domi conventus atque ab ipso et a Poppone Trajectensi episcopo iterum excitatus, operi perficiendo manum rursus admovit [(346) 1Kb] . Sed partis secundae, qua Vitam Joannis per quadraginta annos monachi et abbatis scribendam susceperat, nonnisi ea exstant quae narrationem usque ad a. 956 producunt; reliqua omnia, scilicet reditus a legatione Cordubensi, quaeque abbas annis 960-973 egit, et tertia operis pars, qua de obitu ejus se scripturum pollicitus fuerat, omnia aut perierunt, aut, quod magis credam, auctore morte praerepto [(347) 1Kb] nunquam scripta sunt. Quae quanto historiae damno interciderint, cuique patet [(348) 1Kb] . Obiit noster ante annum 984.

Liber de Vita Joannis Gorziensis, addita in eodem volumine Vita et translatione S. Glodesindis, Metis apud S. Arnulfum asservatus, ibique ab auctore gestorum abbatum monasterii ejusdem [(349) 1Kb] exscriptus est, qui tamen, nulla ut videtur auctoritate fultus, Joannem Gorziensem [(350) 1Kb] etiam Ansteo in monasterio sancti Arnulfi, eique demum Joannem alterum successorem facit, aliaque de Joanne juniore addit, quae ut dubiae fidei infra referenda curavi [(351) 2Kb] . Codex postea monasterio S. Germani Parisiensi illatus, a Labbeo in Nova Bibl. mss. I, 741 sqq. et a Bollando in Actis SS. Febr. III, 686 sqq., luci datus est. Mabillonius textum, adhibito codice unico in Actis SS. O. S. B. Saec. V. p. 363 sqq. editum, adnotationibus illustravit. Quae editiones cum, ultimis membranae paginis vetustate exesis, textum lacunis deformatum exhiberent, conandum statui an nova lectione textus integrior restitui posset. Quod pro parte aliqua ex votis successit. Evoluto enim codice unico, qui hodie in bibliotheca regia Parisiensi inter Sangermanenses n. 1410 insignitur, membranaceo in 4to saeculi X, in membrana, exesa quidem, reliquias tamen aliquas litterarum vocabulorumve legi, quarum ope voces et sententias interdum integras restituere contigit. Integriorem igitur quam hucusque legebatur textum proponimus. Caeterum quae

    1) scriptor ipse aliquot in locis erraverat.
    ut 2) manu secunda sed ejus temporis correcta sunt, in textum recepi. Liber in media pagina desinit.


Divisionem capitum a Mabillonio institutam servavi.



PREFATIO SEQUENTIS HYSTORIAE DE VITA DOMNI JOANNIS [1487 1Kb] GORZIE COENOBII ABBATIS.
[Col. 0241]

[Col. 0241B] Nostrum, in omnibus quae piae, probae vel honestae vitae sunt, rari nostra aetate exempli, patrem Johannem jam pridem, eo adhuc superstite, animus erat ad multorum profectum scriptis proponere, et ne tantus vir ex nimia desidia, quod nefas utique et non sine reatu reputaretur, obscuri nominis fama tectus lateret, literis qualibuscumque committere [1488 1Kb] . [Col. 0242B] Interea nobis diversa curantibus, et pro ocio inpeditius forsitan negotium exspectantibus, spes in longinqua male porrectas casus rerum, ut adsolet, repente praecidit mortalium. Nam dum cunctamur, idem vir sanctissimus inicio sanctae quadragesimae [(352) 1Kb] [DCCCCLXXIV, Febr. 23] prima ipsa die post horam vespertine refectionis, sane [Col. 0243A] ut sibi semper moris parcissimae, id est panis tantum et aquae, acutissima febre corripitur, quam post quintam exinde diem exitus est subsecutus. Tum vero acsi per sera suspiria altius nobis tempora eatenus tam praesentia ex manibus praerepta ingemuimus, qui utique, quaeque dicenda essent de ipso, ab ipso melius dum advixisset---ad quem scilicet, si quo opus fuisset, facilis esset recursus---disceremus; si tamen quisquam ille intimus ei existeret, qui aliqua ex eo extorquere se posse confideret: adeo humanae semper fugitans gloriae, quicquid egerat, Deo soli operum ac cordis [1489 1Kb] sui testi committebat. Sed miro modo ut gloriam quique appetentes ab ea amplius deseruntur, ita econtra se fugientes ipsa magis insequitur. [Col. 0243B] Unde sancti viri quanto latere desiderant, tanto conspectius, licet inviti, produntur. Hoc igitur casu mente pene consopita, cum a tantae rei, quam dudum conceperamus, exorsu nos graviter dejecisset, quid rursum jacentes et desperatos paulatim in vires reduxerit, ac deinde jam volentes magis ac magis impulerit, ferme id fuit. Cum vir sanctus ex tam valido, ut dictum est, morbo lecto statim decubuisset, festino mox nuntio, qui circumquaque curam monasteriorum habentes sumus inventi, ad se in crastinum omnes contraxit. E quibus nutu divino neminem tunc contigit defuisse, additis ex primoribus domus sanctae sedis beati Stephani [(353) 1Kb] viris [1490 1Kb] religiosis, ad hoc minorum quorumcumque turba non modica, ille singulos accedentium ex [Col. 0243C] lecto ipso in osculo sancto, vultu admodum gaudente, exceptos, ac pro tempore et re causis aliquibus determinatis, tum praeterea cunctis in commune solita sibi semper exortatione, quantum morbus paciebat, de infelicitate hujus, de felicitate alterius vitae pauca locutus, multitudine vale facto dimissa, patres reverentissimi Kadhroe [(354) 1Kb] , Berhardus, Hudo, Adelmodus, cumque his ego infimus, cum nonnulla parte nostrorum sanctorum exitu illius observando substitimus. Ibi per quatuor quibus superfuit dies, admixtis pariter loci ejusdem sancti collegii fratribus, qui unico ei famulatu assidue inhaerebant, dum ei tristi admodum officio assidemus, atque ex ejus sacro ore, quo et inter ipsa vitae mortisque certamina doctrinae salutaris gratia profluebat, [Col. 0243D] pendemus: variae inter nos cedi sermones ceperunt, quomodo summus ille opifex, cunctorum dispositor et ordinatissimus moderator, hunc tanto tempore sibi fideliter famulantem---quadragesimus siquidem in sancto proposito annus ei tunc erat---tam [Col. 0244A] acerrime circa exitum sineret fatigari. Neque enim vehementiori cujusquam alias discrimine intremuimus. Pia vero potius unicuique cogitatio aestuabat, si forte pro attestanda vita ejus probatissima aliquo eum Dominus ad gloriam suam evidentiori declarare dignaretur indicio. Inter hos fluctus animorum, cum fere nulla aegris mentibus clarior aura rationis se aperiret, sibi tantum quisque diffisus, ex dolore nimio reputabat, quid sibi fieret, cum nec illi tantae perfectionis viro supera [1491 1Kb] parceret dispensatio. Sed hanc temerariam mentis affectionem ipsa citius ratio [1492 1Kb] revera [1493 1Kb] compescuit, qui certis utique scripturarum documentis revincebamus, et vitam hominum non in ostentatione [1494 1Kb] corporum, sed in virtute aestimandam [1495 1Kb] meritorum et [Col. 0244B] morum. Nec adtendendum, quo exitu quisque hinc exeat, sed qualis exeat. Quacumque enim occasione, moriendum omnibus inevitabiliter est. Et mors undecumque pio bonum est. Nec refert, innocentem mori naufragio an febre, dummodo innocens sit. Et sive hinc [1496 1Kb] , sive inde moriatur, querendum, qualis sit qui moriatur, quo post mortem iturus est, non unde de vita exiturus est. His et hujuscemodi firmamentis liquido satis collegimus, illam examinationem viri justi, quam quidem ipse, ut inter cuncta semper inflexibilis, sapienter et aequo animo tolerabat, non modo laudi illius nihil detrahere, sed ad amplioris quoque meriti fructum accedere; nam electis qui ad perpetuam vitam tendunt, quid obest, si aliquando [1497 1Kb] dure moriuntur? Nec item signorum [Col. 0244C] vel miraculorum novitatem plerumque differentiam facere sanctitatis, vel inde patenter ostenditur, quod per malos haec aliquando fiant, multosque aecclesia summo honore, memoriis studiose exstructis colit, de quibus, an uno saltem signo claruerint, reticetur. Jamque ut caeteros taceamus, Johannes ipse, quo nemo in natis mulierum major, teste Evangelio, signum fecit nullum, et dum in carcere gladio feriretur, utrum vel extrema qualibet nota a quolibet homicidarum seu latronum distiterit [1498 1Kb] , perpetuo omnium scripturarum silentio consopitur. Proinde [1499 1Kb] frustra aliquid ejusmodi splendoris corporei in commendationem [1500 1Kb] tanti viri desiderari, de quo firma satis et absque cunctatione [1501 1Kb] fides constaret, eaque in operibus suis et sancta conversatione [Col. 0244D] atque indefessa usque in finem in bonis perseverantia visa sint [1502 1Kb] signis omnibus mirabilibusque praestare, et saluti animarum non sine plurimo fructu conducere. Cum haec et multa his similia in eodem sancto conventu mutuis confabulationibus [Col. 0245A] sererentur, universis in eandem [1503 1Kb] sententiam venientibus, utile nimis et pernecessarium jactabatur, ut ejusdem beati viri conversatio, in quantum vel videri potuerit vel majorum relatio docuisset, ad multorum profectum se digna memoria scriberetur. Ego jam inde ab initio tanti negotii avidus, hac consultatione factus accensior, etsi tenuitatis ingenii non immemor eram, ad hoc et mens laboris praesaga ab aliis ad me revolvendum persentiret, voce tamen caeteris addita, ut fieret item itemque ingeminabam. Cum dubie cogitationi verus [1504 1Kb] continuo successisset, tumque meque omnes ad hoc potissimum delegissent, inter ruborem et aviditatem temporis articulo deprehensus, dum quid deliberarem non facile occurreret, tandem inpatientia vicit, meque [Col. 0245B] ad quod solvendum non sufficiebam, nimium praeceps et impudens obligavi. Et plane fateor, ut improbum scriptorem me sumpsisse materiam non viribus aequam; sed spes tandem ea solatur, quod miseratione divina, quicquid illud erit oneris, meritis ejusdem viri, qui certa fide mea in praesentia claritatis Christi assistit, levandum non dubito; et qui licet immeritum, dum nobiscum esset, sancta familiaritate sui [1505 1Kb] non judicavit indignum, nunc pie operi sui amoris instantem, ope amicae olim pietatis pro gratia sua, ut libere praesumo, non deseret. Preterea cum plurimos sanctorum virorum deinceps ceperim hortatores, accedente praecipue tamquam pulcherrimo culmine totam fabricam miro lumine [Col. 0246A] venustante domino et praecellentissimo praesule, gloria tam divina quam humana clarissimo, Deoderico, nostro speciali patrono, et non modo hortatu, verum, quod inevitabilius est, jussu me inpellente, tantorum mihi suffragia non defutura confido, ut quod ex me est impossibile, per eos quorum voluntati parere desidero, ea, de cujus plenitudine omnes quod habemus boni accepimus, gratia superna supplere dignetur. Quae igitur a primis gesserit annis, quorum raram admodum ad nos constat pervenisse notitiam, in medium relinquentes, ea tantum, quibus in virum perfectum assurgens, plurimo videntibus et imitari volentibus emolumento fuit, ut misericordia Christi stilum regere dignabitur, expedire temptabimus. Primo videlicet quanto in [Col. 0246B] saeculari adhuc habitu degens, bonae actionis germine viruerit, vel qualiter, ipsa optima fruge in terra sui cordis uberius fructificante, ad monasterialem inde vitam transierit. Deinde quo studio in eodem sancto proposito, quo labore, qua jugiter vigilantia in omni virtutum exercitio, et prius in contubernio ceterorum sub majoris imperio, et postmodum in regimine substitutus, locum quem semel in acie spirituali ceperat tenuerit, nec quocumque hostis impulsu gradu excesserit, donec, Domino secum certante seque servante, victor evaserit. Postremo quis ei finis feliciter consummati certaminis fuerit, cui nos misericordia divina etiam praesentes fuisse concessit.



TEXTUS IPSIUS YSTORIAE.
[Col. 0245]

[Col. 0245C] 7. Praecepta saecularis doctrinae quae rhethorica [1506 1Kb] dicitur, in personis singulis demonstrandis inter caetera esse traduntur, ut majores illius qui praedicandus est altius repetantur, et ita per gradus quasi filo quodam ad ipsum linea deducatur, tanquam ex illis, ex quibus originem ducit, illustrior esse possit et clarior, comparatione data ab arbore, quae annosa jam in ramis aruerit, ut sterilitatem, inquiunt, ramorum radix fecunda compenset, et quod in fructu non teneas, mireris in trunco. Fuerit hoc institutum illorum, qui tantum quae carnis sunt sapiebant, et non tam de propriis unumquemque clare vel obscure gestis quam de alienis famosos reddi vel infames putabant; cum stet contra ratio, plerosque ex obscuris sepissime claritatem, ex clarissimis [Col. 0245D] item alios probrosae [1507 1Kb] vitae calamitatem mutuasse [1508 1Kb] . Longe autem diverso itinere ab his nostra incedit religio, in qua mentium ac morum potius ingenuitas, et vera spiritus dominio vitiorum exuta libertas, quam carnis vana ac tumens et in morem fumi vanescens celebratur nobilitas. Apud [Col. 0246C] hanc de pulvere suscitatur egenus, et de stercore pauper erigitur, ut [1509 1Kb] cum principibus coelestis populi sedeat gloriosus. Nec desunt probationi documenta, cum David ex pascuis gregum in regnum, Petrus cum consciis paupertatis ex retibus piscium in orbis totius attollitur principatum; quaeque abjecta sunt mundi et ignobilia eliguntur, ut potentia et nobilia confundantur. Dicente autem ipso hujus principe instituti: Si vos manseritis in sermone meo, vere liberi eritis, et veritas liberabit vos (Joan. VIII, 31, 32); quod non est aliud nisi liberos vos faciet; itemque ipsius principis praecone: Ubi spiritus Domini, ibi libertas (II Cor. III, 17), cuicumque de tanto munere libertatis gloriari licebit, frustra ei illius antiquitatis enumeratio [1510 1Kb] et nomina cineresque [Col. 0246D] que majorum in laudis titulo conquiruntur; nisi forte spiritui carnem praetulerimus, cujus caduca nobilitas illi permanentis dedecus ignobilitatis superducere consuevit.

8. Sed quorsum haec tam longis anfractibus circumducta? Quoniam scriptoribus quibusque in quolibet [Col. 0247A] quem dicendum susceperint talia fere ex more sumuntur inicia, ut qua regione terrarum, sub quo coeli climate, cujus linguae vel gentis, qua conditione, cujusve fortunae parentibus prodierit, quasi pro viribus futurae rationis, primo statim jaciant fundamento. Quod ego in hoc nostro, quem tam copiosa spiritus generositas commendat [1511 1Kb] , superfluum judico [1512 1Kb] laborari, cum eum tanta consumatae virtutis gloria, tot perfectorum retro virorum prosapiae sic aut aequet aut proximet, ut quicquid felicium operum dignis de illis laudibus celebratur, in isto velud mundissimo speculo totum resplenduisse monstratum sit. Ne cui tamen curiosiori minus fecisse, et tanquam ex inopia materiae hanc dicendi partem sermo subterfugisse culpetur, quam succincte si [Col. 0247B] qua forte talium inserere oportebit comprehensis, melioribus et fructu salutari plenissimis [1513 1Kb] tempora transferantur.

9. Oriundus itaque hic Johannes ex territorio fuit partim Metensi partim Tullensi, villa olim regia vocabulo Vinderia [(355) 1Kb] , parentibus utique non [1514 1Kb] nimium obscuris, substantiae sane locupletioris. Pater provectae omnino aetatis, ut fere nonagenarius crederetur, inter suos ut facultate sufficiens omnibus aequus et bonus ac sine querela habitus, usque ad infimum quemque cunctis se praebens accommodum. Dumque ruri intentus ac regendae familiae, quam secundum mediocritatem vitae non minimam procurabat, plura ei ex justo labore succrescerent, essetque possessionibus, sumptibus, pecunia, ex benedictionibus [Col. 0247C] Domini admodum auctus, hospitalitati, elemosinis aecclesiae quoque prout poterat honorificentiae, caeterisque bonarum fructibus actionum studiosius insistebat. Conjuge denique liberioris generis in ipso aevo senili junioris etatis sumpta, hunc Johannem duosque post ipsum procreat.

10. Ipse in domo paterna eo teneriori cura educatus [1515 1Kb] , quo animus senis ut ad id aetatis editum omnem inpatiens arcebat injuriam. Litterarum tamen primis vix elementis traditus addiscendis [1516 1Kb] , aliquandiu non longe a conspectu patris, postmodum, licet aegre eodem patre ferente, Metis eis quae tunc esse poterant scolis instituebatur. Nonnullo etiam tempore in monasterio sancti Michaelis super Mosam fluvium [(356) 1Kb] ad studia moratus est, ubi tunc [Col. 0247D] temporis Hildeboldus quidam grammaticam professus ex discipulis domni Remigii [(357) 1Kb] , doctissimi ea aetate magistri, scolas habebat. Cujus [1517 1Kb] doctrina, ut ipse multoties postea fatebatur, incertum incuria an quodam, ut apparebat, supercilio, cum tamen a patre sepissime non mediocriter muneraretur, macram [Col. 0248A] satis frugem scientiae eum contigit retulisse.

11. Patre jam inde brevi deficiente, cum ipse adolescentiam jam videretur ingressus, post aliqua, matre utpote juniore thalamum innovante, solus fratrum totiusque familiae domesticae curator relinquitur. In ea parte actualis scientiae vel rerum omnium domesticarum amministratione quam strenuus, cautus, et ingenio caeteris propemodum hominibus praestantiori emicuerit, ut agro, pecore [1518 1Kb] , familia, et his instituendis atque alendis substantia non mediocri locupletatus, deinde in artium diversarum, quae ad variam supellectilem usui sunt, exercitio et dispositione quantum valuerit, ut fere in mundanis negotiis nihil esset quod eum praeteriret---de his omnibus silere melius puto, quam parum [Col. 0248B] digne conscribere; presertim cum multorum adhuc horum reminiscentium testimonia sufficienter supersint, ex quibus, si quos haec cura pulsat, facile possint doceri.

12. Usque ad exactam itaque virilem aetatem in domo propria versatus, diversorum tam secularium quam et ecclesiasticorum, honeste dumtaxat vitae hominum, familiaritati in variis officiis et negotiis per omne id tempus, prout oportunum fuit, adhaesit, ex quorum contubernio optimam sibi formam vivendi [1519 1Kb] exemplumque conduxit. In domo comitis Riquini, praestantissimi ea tempestate et in omni genere agendarum rerum prudentis et sagacissimi viri, per annos aliquod obversatus, plurimum exinde sibi coepit profectum. Nam et aecclesiam [Col. 0248C] villae ipsius ex qua ortus est dono ejusdem comitis possidebat. Dadonis etiam, summi ingenii et famosissimae sanctitatis episcopi Virdunensis [(358) 1Kb] , non parvo tempore frequentia usus est, qui sibi quoque eum ob bene meritam indolem vivaxque [1520 1Kb] in eo perspectum ingenium, perpetuum facere cupiebat, sed quas ob causas non obtinuerit, parum comperimus.

13. Cuidam deinde nobili viro Warnerio in confinio Tullensi causa aecclesiae sancti Laurentii in villa Fontaneto [(359) 1Kb] eidem civitati adjacentis se nomine Domini socians, ejus officiis quam familiariter insistebat. Ea occasione Tullo ei tunc temporis frequens recursus, quia cum hac ex proximo, altera quoque quam simul genitalis soli retinebat ecclesia, [Col. 0248D] ejusdem erat dioceseos. Unde Bernerum diaconum ipsius sanctae sedis in subjectione ecclesiastica sortitus magistrum, virum sane et opinione sanctitatis et litterarum scientia eo loci satis celebratum, studio lectionis apud eum intentiori cura operam tunc coepit impendere. Altius autem sibi eatenus sic [Col. 0249A] tempora praeterisse dolebat, ut de integro rursus scolas innovare cogeretur. Puerulus siquidem in diversa, ut dictum est, praeceptoribus ad studia commissus, quantulumcumque aurem inde vaporatam retulisse visus erat, totum id consequentium curarum mole pene sopitum amiserat. Sed facilitatem ingenii gratia juvante divina, ea citius dampna lucri sequentis felici reparavit successu. Prima itaque elementa grammaticae primasque tantum partes Donati ex ipso Bernero [1521 1Kb] audivit, eaque introductoria aspersione contentus, divinis se omnino transtulit scriptis. In quibus intra breve tempus tantum intelligentiae praetulit lumen, ut omnium novo miraculo ad quascumque sapientum non difficulter occurreret questiones.

[Col. 0249B] 14. Ecclesiam porro sancti Laurentii, quam diximus, unico amore excoluit, et in ministerio aecclesiastico necessariis quantum religiosius potuit exornavit. Quotiens denique vacuum erat, strato ibi locato per plures dies inde non recedebat, noctesque creberrimas orationibus continuabat. Et quamquam seculo adhuc voluptatem laxare videretur, secretius in oculis Domini pro locis et temporibus spiritalibus inhiabat. Ibi feminam quandam [1522 1Kb] ex geniceo [1523 1Kb] domini sui divinis officiis sub velamine deputavit. Quae ut integra corpore loco sancto est tradita, ita usque sub debito fine naturae sancta manens carne et spiritu, sub stipe ipsius aecclesiae, nulla umquam attacta infamia, felix consenuit. Ibidem quoque peregrinum quendam jam provectae aetatis presbiterum [Col. 0249C] exceptum, dum beato fine excederet, aluit et omni cura servavit. De quo plura bonae actionis nobis pater Johannes narrare consueverat: quod scilicet operi divino nocte ac die intentus, nullo fere tempore praeter corporeae necessitatis curam limen aecclesiae excesserat. Psalmos verbis et sensu distincte, ut pene sillabas eum recensere putares, assidue ore volvebat. Oratione pura noctis plurimum occupabat. Cum ipsis cogitationibus voce ipsa confligens, easque quasi manu deverberans: Abite, inquid, vani et ignavi, non mihi psalmiculum ore subtrahite! Ad martirem quoque plerumque querula voce clamitans: Laurenti, quid hic agis, cur non me ab his vaesanis defendis? Demones variis proludiis sibi obversari corporeis oculis testabantur, ut sepe sibi [Col. 0249D] infestissimi usque in quosdam corporis cruciatus dejicerent, lectoque per aliquod dies non consurgeret.

15. Hic idem de se referre solitus erat, tempore quo Nortmanni irruptionibus saevis circa Sequanam et Ligerim populabundi excurrebant se ab eis comprehensum, et in puteo quodam nimiae altitudinis, [Col. 0250A] quales in patria que Belsa [(360) 1Kb] dicitur plurimi conspiciuntur---nam inde oriundus erat---dejectum, in nulloque penitus lesum; inde item extractum in alio profundiori praecipitatum; cum nec sic opprimi potuisset, eductumque gladio ferire decerneret [1524 1Kb] , tandem uno ex ipsis dicente, necdum eum pervenisse in genus terrae quo mori deberet, divinitus ut creditur dimissum; cum post aliquod orarum spatia Nortmannis praetergressis, puteo se reptando utcumque [1525 1Kb] exemisset, et iter ingressus fame pene deficeret---nam triduo jam fere sine cibo manserat---, repente in media via tres jacentes reperit panes, ex quibus usque ad praedictam aecclesiam sancti Laurentii pervenit. Is sine ulla cunctatione firmabat, psalmorum virtute, [Col. 0250B] quos semper in ore versabat, quos in ipsis etiam puteis consistentem se assidue decantasse fatebatur, de tot periculis liberatum. Ab eo idem Johannes se ex multis, quae forte leviter gesserat, crebro monitum, et aliquando acrius redargutum, multipliciterque correctum, sepius gratulari solebat.

16. Sed et aliis quam pluribus, si quos probatae vitae ac doctrinae compererat, solitario comitatu quamquam secreto interim adhaerebat, paulatimque et quasi per partes a quibuscumque mundi oblectamentis subducens, castigatioribus se actibus applicare satagebat. Paulo ante dicto Bernero diacono maxime delectabatur, eumque honore et officio amplissimo venerationi habebat, pro eo quod non modo doctrina et vita ejus, que item vicem gerebat doctrine, [Col. 0250C] apud ipsum proficiebat; set et quod, si qua in se reprehendenda forte vidisset, nequaquam his vel ad momentum parcere noverat, quin statim severius, et si ita res exposceret, etiam publice objurgaret. Erat idem Bernerus inter caetera, que bono odore de eo fama resperserat [1526 1Kb] , religionis [1527 1Kb] et praecipue vitae pudicissimae a puero insignis [1528 1Kb] , in vitia mordax, ut nec superioribus aliquando cederet personis. Eloquii nihilominus multa ei venustas, et plurima in exortando et persuadendo facilitas. Census ei non multo [1529 1Kb] sumptuosus, sed nec omnino abjectus. Simplici enim victu vel tegumento contentus, si quid tamen eorum fuerat, lautioris cultus et ut pene notaretur erat. Ita vir puri animi, sordium exteriorum attactum prorsus quadam sibi insita [Col. 0250D] natura horruerat. Tantumque pudicitiae [1530 1Kb] virtus mentem [1531 1Kb] ejus totam pervaserat, ut quo forte loco mulierem sedisse conspexerat, nullo pacto illa recedente eodem ipse vel fatigabundus succederet.

17. Interea Joannes et Metis monasterio sancti Petri, ubi et domum vicinam habebat, sub occasione aecclesiae quam tenebat, quae cum villa propria [Col. 0251A] eidem monasterio subjacet, ebdomadarius sacri altaris ascitus, post aliquod quam ibidem offitium ceperat tempus, tali ordine salutis ei occasio divinitus providetur. In collegio puellarum ejusdem loci, quod nunc feliciter Domino miserante procedit, erat quedam moribus et conversatione remotior a ceteris, annis admodum puellaribus, nomine Geisa, quam amita eidem religiosa secretiori apud se custodia educebat; hec Fredeburg dicebatur. Ea itaque Geisa cum ad artiora se cotidie sancte conversationis extenderet, inter caetera sancti propositi ornamenta, etiam sub omni veste cilicii usum addiderat. Johannes ejus instituti [1532 1Kb] adhuc [1533 1Kb] vix [(361) 1Kb] aut omnino ignarus, dum quadam die, quonam incertum loco, cum ea familiaribus, ut cum ceteris [Col. 0251B] adsolebat, sermonibus quedam insereret, a pectore puellae intra interulam, quae fuerat subtilior, umbram cilicii ad carnem latentis sub dubio visu prospexit. Manu protinus ad explorandum quid esset injecta, ubi rem asperior tactus edocuit, stupore vehementi et toto corpore tremore exhorruit. Quid deinde hic habitus praetenderet, percuntatus, verecundior illa et rubore vultu aspersa, postquam aliquandiu obticuerat: Nescis, inquid, nos non isti seculo vivere aut deservire debere? Hec ad quae [1534 1Kb] plerosque deditos video, vana prorsus et animarum perditionem esse perpendo. Longe alius mihi animus ab his, proprii tantum periculi sollicitam [1535 1Kb] cogit existere. Plura in hunc modum sancti desiderii verba cum replicasset, Johannes ab imo pectoris in alta [Col. 0251C] excitatus suspiria: Ve, inquid, misero mihi et ignavissimo, qui tamdiu moras non modo steriliter, sed etiam perdite vivendo protraxi! Scilicet me virum, hunc fragiliorem sexum virtute praeire oportuit. Nam summo probro et contumelia, non solum non consequor jam ambulantem, sed nec deses et totus herens terre ullo motu progredior aut conitor.

18. His igitur acrius stimulatus et supra quam alias antehac cujusquam exemplo virtutis accensus, de perfectioris vitae institutione fixa mente deliberat. Studium itaque lectionis divinae cum eisdem ancillis Dei summa vi statim arripuit, et primum sacrae bibliotecae historiam Veteris ac Novi Testamenti percurrens ex integro, deinde quecumque in divinis officiis certis temporibus in aecclesia frequentatur, [Col. 0251D] lectionis libri qui Comitis dicitur [(362) 1Kb] , orationes et si qua sunt sacramentarii in usus diversos, regulas supputationum temporalium, quae coram antedicto Bernero diacono prius ex multa parte relegerat, memoriae vicaciter [(363) 1Kb] ut nemo superius commendavit. Precepta canonicae institutionis, hoc est decreta conciliorum, judicia penitentum, [Col. 0252A] ordinem actionum ecclesiasticarum, ad hoc et secularium edicta legum, ad unum usque ut ita dicam verbum corde recondita mire continuit. Omeliarum, sermonum, ac diversorum tractatuum in lectionibus epistolarum vel evangeliorum, sed et gesta sanctorum si qua sunt memorabilium, tantam concepit notitiam, ut quociens postmodum ei oportunitas forte accessisset loquendi, acsi prae oculis liber adesset, a prima usque in extremam sententiam ex ordine tamquam visa persequens vestigia verbis communibus universa revolveret. Cantibus ecclesiasticis sub idem temporis insudare, nec erubuit nec desperavit. Et licet nonnulli ut alieniori aetate deludi tacite riderent ingenium, pertinacia boni desiderii quamvis duro eluctato labore [Col. 0252B] prorsus evicit.

19. Hec ei interim sanctorum negociorum ocia cum praedictis ancillis Dei fuere. Ex cujus etiam collegii multitudine plerasque [1536 1Kb] ab infimis delectationibus ad coelestium desideriorum flammas igne divini eloquii permutavit. Que nunc usque testes ordinis vitae virtutumque ejus existunt. Jam vero in caeteris exercitiis spiritalibus, continentia, jejunio, vigiliis, orationum frequentia, vel reliquo labore corporeo, carnisque castigatione, quanta se virtute accinxerit, et de die in diem melioribus se praeparans, gratia Christi comitante in ulteriora semper tetenderit, sequentium attestatione operum forsitan melius demonstrabitur.

20. Ad mundi contemptum et facultatum renuntiationem [Col. 0252C] ex integro, omni desiderio estuabat. Sed quo locorum se conferret, non facile pervidebat, adeo exemplorum copia se ex tota hac regione subduxerat, nec ullum omnino monasterium in cunctis Cisalpinis partibus sed et vix in ipsa Italia audiebatur, in quo regularis vitae diligentia servaretur. Quia igitur quo se verteret ignorabat, quod solum poterat virorum quorundam, quos fama vulgatior [1537 1Kb] a saecularium conversatione sejungere videbatur, frequens limina obterebat, eorumque actionibus intentus, nec in conlaborando [1538 1Kb] inferior, mensem plerumque aut eo amplius, nunc in istius nunc in illius contubernio et quoquo poterat obsequio exigebat. Metis per id temporis duo continentis vitae praeconio satis celebres habebantur: [Col. 0252D] alter Rotlandus scole cantorum in domo sancti Stephani praesidens, et in remotioribus oratorii sancti Michaelis, quod erat in superiora ejusdem basilicae sancti Stephani, orationibus, psalmis, missarumque celebrationibus, noctes diesque continuans; alter Warimbertus apud basilicam sancti Salvatoris non longe a claustris clericorum, pari nihilominus [Col. 0253A] studio in rebus divinis Christo deserviens. Quorum vite omnibus acceptissimae testes adhuc multi supersunt, ex quibus, si quis velit, plenius potest addiscere.

21. His itaque non parvo tempore cohaerens, et multo divini operis labore se ipsum exercens, etiam apud eandem sancti Salvatoris basilicam retrusionis cellulam, in qua perpetuo clauderetur, adorsus est. Sed credo loci incommoditate offensus, utpote medio urbis, et potius secreta quelibet silvarum animo meditatus, interim statuit differendum. Audita interea fama viri venerabilis Humberti, qui Virduni reclusus, et scientia litterarum sanctarum, et laudabilis vitae testimonio clarus, et merito sanctus ab omnibus eo loci habebatur, celeriter ad eum contendit, [Col. 0253B] et brevi mutuis confabulationibus animo inter se coadolescentes, aliquod dies cum eo exegit. Omnium ibidem excessuum suorum puram confessionem deponens, ex eodem venerabili viro formam penitentiae cepit. Carnibus ut putatur ab ipso tempore omnino abstinuit, et jejunia sibi semper amica infatigato rigore arripuit.

22. Cum vero comperisset, et alterum quendam solitarium in vicinia ejusdem civitatis, intra remotiora saltus qui Argonna [(364) 1Kb] dicitur, commorari, etiam hunc eadem fervoris instantia adiit, si forte ibidem desiderio diu concepto de heremi habitatione satisfacere posset. Hic autem solitarius, Lantbertus nomine, et moribus et scientia omnino rusticanus erat, et nisi quod multus labor, quo satis superque [Col. 0253C] durissimo et velut inrationabili se ipsum atterebat, eum aliquatenus in rebus divinis commendabat, alias stolidus et agrestis totus parebat, ut qui forte infirmiorum cum conspexerat, risum tenere vix posset. Tegendi corporis etiam et verecundiorum ei cura postrema; similiterque cibi vel potus longe ceteris mortalibus usus dissimilis. Modium integrum farinae in unum plerumque panem redegerat, qui mensem aut certe duos ei sufficeret, donec prae nimia duritia nisi securi non posset effringere, indeque sibi particulam ad pondus cotidie praeriperet. Item lebetem permaximum, holere ac legumine simul plenum, in unum excoxit, quod repositum cotidie, dum quid residui fuit, ad mensuram aqua cruda resolutum percepit. Subito quolibet mentis inpulsu ex [Col. 0253D] heremo se proripiens, villas [1539 1Kb] et civitates subintravit, itemque repente cellulae condidit. Noctis plerumque medio missas exorsus, etiam si sic animus tulit vesperi, aut ante, aut sub lucis crepusculo, post bidui triduive jejunium, ut defectio corporis fuit, non diei non noctis ullum tempus in reficiendo servatum est.

23. De cujus conversationis vario proludio Johannes [Col. 0254A] nihil motus, multotiens etiam tantas in inbecillo corpore vires cum quodam stupore secum compensans---erat enim macie et squalore nimio confectus---cum eo aliquandiu est commoratus, cellulam quoque sibi ad habitandum compegit. Plures tunc ex vicino civitatis illuc visendi gratia venientes, et queque necessariis usibus conferentes, non minimum in sancto desiderio accendebantur. Inter quos et praefatus Humbertus plerumque accedens subindeque recedens, nonnunquam et aliquod dies subsistens; et quidam vir natione Britto, Andreas nomine, liberalibus adprime studiis eruditus, sed et animi virtute praepollens, et quod his majus est, in divina admodum studiosus. Hic de patria insula infestatione Nortmannorum, cunctis ejusdem insulae [Col. 0254B] incolis aut occisis aut fugatis, cum pluribus aliis doctis aeque ac sapientibus viris pulsus, a reverende sanctitatis episcopo Dadone, cujus supra mentio facta est [(365) 1Kb] , in Monte-Falconis [(366) 1Kb] cum nonnullis qui cum eo advenerant Brittonibus exceptus, et satis liberaliter est procuratus.

24. Cum his communicato consilio, utrum loco eodem sibi salubre ac frugiferum esset manere, illi ut cauti et illius portentuosae stoliditatis heremitae morum non ignari, ab ejus cohabitatione omnimodis animum deflexerunt; maxime eodem Humberto suadente, ut Romam memoriam beatorum apostolorum supplicatum prius adire temptaret, quod iter ipse jam dudum Deo propitio exegerat, et sic demum vita comite rediens, quod in commune ratio [Col. 0254C] demonstraret pariter exsequerentur [1540 1Kb] . Mox moras omnes animi fervore disrumpens, sumptu sane non ignobili facto, iter magna ope maturat. Sociatus est ei Bernacer quidam clericus, multo ante tempore cum Warimberto illo, de quo supra dictum est, Metis apud ecclesiam sancti Salvatoris versatus, manu libraria ceteris ejus temporis non inferior, canendi disciplina admodum praestans, sed et artis calculatoriae studiosissimus, caeteroque ingenio in rebus non minimum pollens, tenui quidem re, sed devotione in divina optime cumulata.

25. Postquam vero Romam veniens vota sancti desiderii circa loca queque sancta explevit, cupido eum in ulteriora tendendi amplius coepit. Ibique aliquibus ex comitatu relictis, ipse cum praedicto Bernacro [Col. 0254D] paucisque quibusdam expeditior, usque montem sancti Angeli cognomine, qui Garganus dicitur, ocius percucurrit. Ipso tamen itinere montem Cassinum beato Benedicto insignem et congregatione monachorum frequentem conscendit, cumque ipsis servis Dei aliquod dies remoratus [1541 1Kb] , sancti praepositi vestigia, que ibi nonnulla supererant, curiosius exploravit. Interiora etiam illa marini sinus, quae [Col. 0255A] civitati Neapoli adjacent, servorum Dei habitacula sub nomine sancti Salvatoris, montem Bebium [(367) 1Kb] haud procul perpetuo vapore fumantem miratus, penetravit, eorumque orat onibus se commendans, nonnihil benedictionis ex his que secum tulit eisdem servis Dei largitus est.

26. Tandem Christo duce, felici cursu et cunctis prospere sibi cedentibus domum regressus, nec mora, monitore suo Humberto convento, consilio ipsius, quia locus desideriis eorum aptus nusquam occurrebat, secum interim domi subsistere, et si qua piae actionis poterat ibidem exercere, quamquam admodum aegre satius [1542 1Kb] duxit. Eratque utpote qui figuram hujus mundi praeterire quantotius adtendebat, habens tamquam non habens, emens tamquam [Col. 0255B] non possidens, utens hoc mundo tamquam non utens. Et jam totus caelestibus flagrans, specie sola res transitorias disponere videbatur. Ceterum vita ejus in quo a monachi instituto differret, haud facile quisquam discerneret. Ita pernox in vigiliis, orationibus noctes diesque coujungens, lectionibus sacris studio vix aliquando interciso inhaerens, omnique castigatione corporis sese coercens, crucis auctorem, satis in sublime cruce levata, nisu indefesso cotidie sequebatur.

27. De tenore jejuniorum ipsius an quid sermo digne valeat explicare, prorsus non sentio. Quae tanta pertinatia ab ipsis initiis sibi indixit, ut si qui forte erant ex sibi adhaerentibus qui hec cognoscere poterant, miraculo stuperent ingenti, quomodo vel [Col. 0255C] extremo spiritu respirare [1543 1Kb] in tanta austeritate sufficeret, qui pocius in augmentum admirationis postquam diem aut etiam biduum plerumque sine ullo cibo ac potu, ut nec modicum quid gustaret, transegerat, incredibili virium integritate et facie laetiori agilis et constans ad opus quodcumque incederet. Id vero ipsum ex ore ipsius nobiscum confabulantis sepe audivimus, quod in diem alterum frequenter omni cibo vel potu carens jejunia extraxerit. Fatebatur enim, dum quidam fratrum dura aliqua refugientium aquam in potu male sibi conducere quererentur, nemini aeque ac sibi prius prae continuo usu vini, aquae perceptionem exosam fuisse: adeo, inquiens, ut si qua dierum mihi vino fuerat abstinendum, aquam stomacho nausiante, panem [Col. 0255D] etiam ipsum per totam diem cum omni cibo funditus respuerim.

28. Praeterea quam celer et tamquam ne quis se prior irrueret festinus, armaturam caelestem induerit, quoque robore contra virtutes contrarias bellum Christo fretus susceperit, carneque ac spiritu reluctantibus, cum pars [1544 1Kb] melior de palma semper contenderit, tamen semper periculi metuens redivivi, brachia numquam remiserit, utque inter hec, viciis [Col. 0256A] hinc propulsis, virtutibus hinc intromissis, edificium morum optime compositorum structura perpulchra erexerit, magnorum ingeniorum vires [1545 1Kb] vix posse expedire existimo; cum certe hec ad ea, que divino munere post in conversatione monasteriali peregit, inicia quedam velut et abjecta valeant reputari. Hec autem omnia intra abdita domus, Deo solo teste, vix aliquibus ex familia consciis, operabatur, cavens omnino scire sinistram quid faceret dextera, et ut tenerae plantationis virgultum, priusquam sufficienti irrigatione radicem defigeret, manus atque ventorum contactum non bene credulum devitabat. His ergo, quoniam ad dicta rebus exaequanda ariditas ingenii minime sufficit, praetermissis, ordinem rerum potius exsequamur.

[Col. 0256B] 29. Sanctus Pater et unicum in his regionibus postmodum lumen monachorum, domnus Einaldus, ipso tempore Tullo in summo omnium bonorum exemplo vitam ducebat. Is [1546 1Kb] in scientia literarum tam secularium quam divinarum ea [1547 1Kb] tempestate inter suos nulli secundus, cum esset sedis ejusdem primo quidem primiscrinius, postea autem etiam primus archidiaconus, cunctarumque opum affluentia dilatatus, amore caelestis desiderii tactus, cunctis quae habuerat usque ad siliquam ut dicitur distributis, tantum simplici veste retenta et libris ac veste sacerdotali, in cellula claustro clericorum adherente sese cohibuit, et triennium fere in summa et ardua continentia vitam agens, raro usquam praeterquam ad ecclesiam missas celebraturus aut nocturnae orationis [Col. 0256C] obtentu processit. Servulo tantum uno contentus fuit, qui ad queque forinsecus necessaria mittebatur. Nam nisi quae episcopus loci vir venerabilis Gauzlinus, in misericordiae operibus sane memorabilis, aut religiosorum quicumque misissent, nullis aliis sustentabatur. Clientulus quoque ex clericis unus, qui missas celebranti assisteret, derelictus. De qualitate indumenti, cibi, vel potus, qua cilicii assiduitate, jejuniorum frequentatione, penitentiae austeritate sese damnavit, superfluus esse vereor in dicendo, cum etiam copiam quamcumque verborum operationis ipsius superet magnitudo.

30. Hic dum die quadam solus resideret in cellula, vocem de repente, unde aut a quo editam nescius, claro omnimodis sono hec audivit dicentem: Sustollam [Col. 0256D] te super altitudines terrae, et cibabo te hereditate Jacob patris tui; os enim Domini locutum est haec (Isa. LVIII, 14). Paululum inde attonitus et secum ut fit multa animo reputans, postquam misso circumquaque ministro, si forte puerorum aliqui e scolis vicinis, dum recitant, hoc protulissent, ac neminem toto id temporis spatio in quolibet loco contiguo fuisse renuntiante, vir prudentis ingenii, gratiae divinae sibi oraculum in spem fiducialius deinceps [Col. 0257A] de donis Domini praesumendi directum, fideliter intellexit. Quod apud se quidem ipse forti custodia animi servare studuit reconditum, rebus autem postea in ipso omnium eorum fides est subsecuta. Et hec quidem de iniciis tanti viri breviter pro loci negocio inseruimus; ceterum tanta felicium gestorum ejus extat materies, ut et proprium opus doctioribusque merito arripiendum desiderent, et amplissimo audientibus et imitari volentibus fructui possint existere.

31. Cum itaque hic Johannes et ipse domnus Eginoldus tam propinquis locorum intervallis abessent, alter alterum nisi facie sola et locutione communi non noverat; adeo uterque popularis fugitans gloriae sese tantum testibus fruebatur a Deo [1548 1Kb] . Cum interea [Col. 0257B] casu quodam supra memoratus Humbertus e cellula, qua se jam dudum Virduni recluserat, ea quo nescitur obtentu effracta [1549 1Kb] , eundem venerabilem patrem Einoldum ex improviso Tullo convenit. Is enim inter raros alios vitae ipsius jam pridem conscius fuerat. Viro sancto ad tam insperatam ejus praesentiam stupefacto, praesertim quod fama ad se certo detulerat, lege reclusionis eum intrusum fuisse, causisque egressionis acceptis, inter quas praecipua erat, ob hoc se advenisse, ut heremum potius simul expeteret [1550 1Kb] , ibique multo melius quam in urbium frequentia omni hominum molestia liberi Domino deservirent: consilio clam inter se conflato, ipsi per se, cunctis arbitris procul, flumine Mosella oppidum ipsum praeterfluente trajecto, et specu [Col. 0257C] quodam in saltu vicino reperto, ibidem se tamquam perpetui heremitae futuri recipiunt. Mox quibusdam religiosis ex oppido virum sanctum requirentibus, et quamvis locum aditu difficilem amore superantibus, ubi eos convenerunt, ceptum hujusmodi, quod nulli utique bono umquam esset probabile, saniori consilio dissiparunt. Tanta siquidem loci iniquitas fuerat, ut nec ipsi cuiquam labori ibi insistere, nec a quoquam facile eis quicquam necessariorum posset conferri. Sed et ipse ut erat vir consilii non dificulter meliori sententia flexus, amicam continuo repetit cellulam, Humberto Virdunum ad sua se interim recipiente.

32. Qui dum rursus eum crebrius reviseret, quadam die inter cetera que familiaritas illa parere [Col. 0257D] adsolet colloquia, dum, si qui forte alicubi ad id temporis qui ad sancta desideria aspirarent existerent, vicaria interrogatione percunctantur, hunc de quo agimus Johannem sibi, ut praemissum est, optime notum adduxit in medium. De cujus laudabili conversatione cum plurima replicaret: Hominem, inquid domnus Einoldus, olim cognosco, et ad me crebro venientem usu communi expertus sum; utrum autem harum rerum, quibus nunc praedicatur, ei mens inesset aut studium, necdum vel tenuiter advertere potui. At ille: Ita, inquid, homo est, [Col. 0258A] non passim cuicumque se nisi notissimo aperit, et id non facile quidem. Apud se enim omnimodis latens, vitam, qua in secretioribus sub ocutis superni arbitri districte admodum sese coartat, oculis hominum, ubi in publicum exierit, offerre summa vi atque arte dissimulat. Adtamen a vobis evocatus citius aderit, et mutua vestri collocutio me nihil extra quam res est de eo afferre facile comprobabit. Nuntio mox se eum velle videre et alloqui insinuans, ita condixit, ut ipsius staret arbitrio, utrum ipse eum domi, an ille se Tullo conveniret, quidque horum mallet resignaret. Johannes ad totius probabilis officii semper exsecutionem non segnis: Discipulum, inquid, potius obviam decet ire magistro. Ego, ut dignum est, Tullo eum convenio. Ut ergo [Col. 0258B] advenit, Humberto adhuc ibidem eum opperiente, quam familiariter sibi alterutrum atque officiosissime adgaudentes, omnibus e conspectu remotis, de causa, propter quam accersitum illum miserant, conferre coeperunt. Tandemque ubi, post non modicam rerum celestium confabulationem, desiderii sui alter alteri jam fida secreta refuderat, consilium exinde sibi vitae ducendae, uti quibus seculo penitus erat animus renunciandi, cura sollicitiore disquirunt.

33. Sub hoc Johannes causam sibi ratus oportunam cecidisse, totius suae conventionis cum viris religiosis ei seriem pandens, et maxime apud quos Metis sibi frequens tunc solum erat recursus---nam a ceteris aliorum locorum jam dudum abstinebat---quanta viri ipsi in eandem sententiam concordia [Col. 0258C] conspirassent, aperuit. Illo quam facile animis ad hoc inclinatis, ut secum ipse eosdem viros conveniret, hortatus est. Ita Humberto tunc propria repetente, ipse post dies aliquod Metis accedens, et super sancto virorum illorum instituto non modice delectatus, aliquandiu etiam apud eos est commoratus. Interdum vero ad propria sub tempore recurrens, memoria [1551 1Kb] semel accepte dulcedinis quasi moras diutinae absentiae egrae ferentem, suam [1552 1Kb] eis presentiam [1553 1Kb] citius revocabat. Erant autem religiose ille, de quibus supra dictum est (cap. 17), apud Sanctum Patrum feminae, Geisa et amita ejus aliaeque nonnullae, et Salecho clericus sancti Martini ultra fluvium Mosellae, et Randincus presbiter tituli [Col. 0258D] sancti Simphoriani extra portam urbis meridianam, apud quem et crebrius pro loci secretioris usu conveniebant, et Bernacer diaconus, comes Johannis jam pridem Romani itineris; nam duo illi de quibus memoravimus (cap. 20) vite praestantioris, Rotlandus et Warimbertus, jam vita decesserant. Cum his, veluti in quibusdam coelestium disciplinarum scolis sanctorum ingeniorum viribus se ipsos cotidie in studiis omnium probatarum virtutum exercentes, duo ipsi viri praecipui aut lectionibus aut orationibus seu certe mutuis ad celestia cohortationibus insistebant, ipsosque cum quibus versabantur ad majora sui [Col. 0259A] imitatione amplius atque amplius provocabant.

34. Sed et idem venerabilis Einoldus jam et ipsa, ad quae interdum recurrere videbatur, propria civitatis Tullensis funditus sibi praecidens, dum cum ipsis tamquam mansionem perpetuam statuit, eosdem pariter omnes ad renuntiationem quoque rerum omnium impellebat. Unde cum de his instantius consultarent, loca, in quibus communem vitam professi pariter habitare possent, sollicite pertractant; ad hoc nullo eis in his dumtaxat regionibus, qui sibi ad ea que mente conceperant oportunus videretur, occurrente---adeo seculi macula quedam cuncta fere coenobia offuscaverat---longinqua queque et peregrina delegere statuerunt. Hoc cum omnibus uno animo eademque sententia placuisset, Johannes [Col. 0259B] superiore profectione sua Italica circa Beneventanas regiones loca se quedam in desertis valde oportuna asserit conspexisse, in quibus labore manuum ad exemplar antiquorum sanctorum facili victu vitam ducere possent, quae utique et vinetis et situ et vastitate obductis copiosa, et cetero usu mortalibus per omnia essent acommoda. Ad hoc et montis Cassini, quem subierat et propriis visibus exploraverat, mentionem adducens, simul et illius abditi intra sinus marinos sancti Salvatoris coenobii quod monti Bebio imminet, postremo in id omnes assensi sunt, ut quantotius profectionem illuc maturare decernerent.

35. Cum ecce, divinitus ut certum est hoc procurato, ad noticiam episcopi, magni postmodum rerum divinarum recuperatoris, domni Adelberonis, hec omnia perferuntur. [Col. 0259C] Bernacer enim, unus ex ipsis, dum aecclesiae sancti Salvatoris post domnum Warimbertum stipe domini ejusdem aecclesiae magni et memorabilis viri Lantberti deserviret, eodem domino suo secretius evocato rem omnem ordine aperit, meritisque sanctitatis domni Einoldi atque hujus Johannis ceterorumque qui cum eis erant et fervore sanctorum desideriorum eidem plenius intimatis, et qualiter, quoniam in his regionibus non eis aptus occurreret locus ad serviendum Domino, exteras destinarent petere regiones, id ab eo interim accepit responsi, ut quoquo pacto eos retinere temptaret, dum ipse oportunitate temporis capta episcopo ea insinuaret. Quod Domino faciente cicius ex voto cadente, queque sibi super viris eisdem erant comperta, pleniter [Col. 0259D] explicat, addens ad hoc summo utique probro hanc maculam eis omnibus post seculis inurendam, si hi famuli Christi tanta spacia ejus episcopii, Deo propicio sic in inmensum dilatati, ita sibi causarentur praeclusa, ut quia nusquam exciperentur, in longinqua quedam sub coelo incognito properarent, frustraque tot dicionis ipsius esse monasteria, si modo ab his tam brevis numeri homines pellerentur.

36. Episcopus cum nihil sibi umquam magis desiderio fuisse respondisset, quam ut penes se retinerentur, ac vicissim ab ipso Lantberto de loco habitationis eorum exquireret, ille Gorziam monasterium, [Col. 0260A] non multum ab urbe longius, eis optime posse concedi respondit. Ibi repente viro prudentissimo, quid aliquando, antequam apicem pontificalis honoris attingeret, super loco eodem sibi in voto fuerit, secum animo reputante, nec humano consilio sed divina cura rem agi considerans, nihil omnino cunctatus firmat sententiam. Interim rem taceri jubet, dum tempus eos detur acciri. Erat locus idem ex qua olim fuerat specie praestantissima longo jam situ pene praeferens solitudinem, et praeter paucos in veste monachi inibi habitantes, quibus divinae stipis vix modicum quid inferebatur, cetera ornatu omni submoto [1553* 1Kb] foeda locum facies obsidebat. Possessionum quicquid exterius fuerat, Adelbertus comes, vir genere quidem clarus, ingenio autem [Col. 0260B] ferox ac violentus, nec bono cuiquam fere umquam morum probitate probabilis, ex beneficio episcopi cui militabat, gratia sane ingrata, tenebat. Cognatus ipse jam dicti Lantberti---nam ejus sororem habebat---idemque inter se quibusdam animositatibus dissidebant. Ergo idem Lantbertus postquam animos episcopi ad hoc inclinatos persensit, Bernacro celerius refert, ut viris quantum potest persuadeat, quo mox coram venientes, quem sibi locum deligere malint, fuerint percunctati, omnibus praetermissis Gorziam postulent.

37. Dum hec clandestinis inter hos agitantur consiliis, omnium horum adhuc illis ignaris et de peregrinatione maturanda tractantibus, alius item ipsorum, cui nomen Randinco, absque licentia episcopi, [Col. 0260C] sub quo stipe canonica alebatur et titulo supra memorato deserviebat, se vel quibus deputatus esset deserere, vel quoquam perpetuo posse secedere, non satis integrum sibi videri, suggessit. Domno Einoldo cum nullo modo improbante, immo canonicam sic se habere regulam asserente, ad hoc et ceteris ut ocius fieret in commune ferentibus, Bernacro mediante per virum clarissimum omniumque apud episcopum consiliorum intimum Lantbertum conspectibus episcopi praesentatur. Ubi cum, gratia habitus postulandi quid reliquis quoque esset in voto, ex ejus narratione palam perclaruisset, omnes qui forte constiterant ammiratione gaudio intermixto, ne tales ac tanti desiderii usquam dimitterentur, dignaque eis provideretur pocius habitatio, [Col. 0260D] vocibus orabant et precibus.

38. Mox omnibus coram accitis seque digne ac reverenter exceptis, post audita ac reddita vicissim colloquia ubi episcopus, quam promti in eos animi esset, exposuit, locum sibi ad votum quocumque in suo episcopio copiam eis dat eligendi. Illi spatio brevi inter se conferendi petito et accepto, Bernacer, ut clam doctus erat, Gorziam nominat. Ceteris incerto nutantibus, eo quod peregrinatio eis multo dulcius complaceret, Johannes, quo majore nemo ardore exilii estuabat, astu quodam, tamquam id omnino esset impossibile: Optime, inquid, neque [Col. 0261A] alter quisquam melius postulabitur! estimans videlicet, eo sibi denegato---pro eo quod Adelberto nullatenus terra videretur posse extorqueri, uti qui magnitudine, potentia ac ferocitate cum sui tum fratris Bernuini Virdunensis episcopi, acerrimae pariter mentis viri, plurimum ac pene in inmensum niteretur---sua nihilo desideria remoranda. Quod longe aliter Domino disponente provenit. A consultatione namque mox introgressis, cum quid convenisset retulissent, episcopus nihil omnimodo differens, sine ulla cunctatione, ut jam dudum animi fervore conceperat, locum protinus juri eorum contradidit [(368) 1Kb] . Nec multo post etiam (DCCCCXXXIII) terram eidem Adelberto sublatam, que res [1554 1Kb] [(369) 1Kb] utique ad vim non minimam spectare videbatur, licet ei prae magnitudine devotionis postrema haberetur, monachis [Col. 0261B] ex integro reddidit.

39. Quanto autem studio vel ipsos vel locum unice praeter cetera dilexerit atque voluerit, oculorum magis quam sermonum fide petendum est, ut brevi ex illo dudum squalore deterrimo [1555 1Kb] cuncta loci illius habitacula in novam quandam lucem et gratam aspectibus resplenduerint venustatem; ubi etiam, ut mox inde ab initio praeoptaverat, sepulchro sibi quam longissime ante obitum collocato, Domino miserante venerabiliter est tumulatus. Praestititque ei gratia Christi opere adimplere, quod quondam ante nonnulla ordinationis suae tempora tacito sibi in mentem voto obvenerat. Nam [(370) 1Kb] tempore Wigirici praedecessoris sui cum quadam dierum populo admistus [1556 1Kb] , qui ex urbe ad idem [Col. 0261C] monasterium, angustia siccitatis compellente, pedibus [Col. 0262A] nudis processerat, ipse quoque ad martiris ibi quiescentis beati Gorgonii sepulchrum usque venisset, horrentemque loci situm vidisset, ita ut juxta altaria ipsa vestigia foeda animalium deprehenderet, ubi se ad orandum prostravit, altius prae tanta praelatorum injuria circa loca sanctorum ingemiscens, in hec, ut ipse postea referre consueverat, verba inter orandum prorupit: Si indignum me, inquid, o pietas Christi inmensa, et tuum, qui hic ades testis Domini, pium auxilium, hujus sancte sedis tuae ministrum umquam promovere dignaberis, hanc loci hujus miserabilem, quam cerno oculis, faciem in aliam ab hac habitudinem, te mihi adjutore facto propicio, commutabo.

40. (DCCCCXXVII Mart. 1.) Audivit Omnipotens, et Wigirico non post multum tempus absumpto [(371) 1Kb] [Col. 0262B] cum ei Benno quidam genere Suevus, in heremitica apud Turegum vastam solitudinem [(372) 1Kb] aliquando vita famosus, zelo utique pio optimi tunc principis Heinrici, Octonis cesaris postmodum gloriosissimi genitoris, successisset, eoque, quo profundo judiciorum Domini abisso incertum, a pristine sanctitatis et heremo quaesitae laudis dignitate defervente, ad ultimum lacrimabili rerum serie a nefandissimis servulis in abditis excecato (DCCCCXXVIII), dum sese postea in concilio episcoporum idem publice officio abdicasset (DCCCCXXIX), ipse Adelberto, praeter spem omnium, cum esset regii quidem paterna simul ac materna stirpe longe retro usque ab hominum memoria sanguinis [(373-74) 1Kb] , sed ob rei familiaris inopiam, qua secundis matris nuptiis laborabat, censu aliquanto [Col. 0262C] tenuior, consensu omnium publicisque aecclesiae [Col. 0263A] legitimisque suffragiis in sacrae Metensis cathedrae pontificium Domino promovente sustollitur.

41. Cujus deinceps actus de die in diem felicius procedentes ut Christo duce succreverint, et ut in monasteriorum praecipue reparatione (375) 1Kb] studium prae cunctis transfuderit, nequaquam brevi sermone stringi quisquam quesierit, neque mihi id, si sapiam, arrogare praesumpserim. Et certe res ipsa ita se cunctorum ingerit oculis, ut quicquid dictum fuerit, minus videatur, et multitudo factorum nequaquam exaequari valeat facultate verborum. Ecclesiam siquidem, quam superiorum temporum perturbatione ab omni paene studiorum bonorum fervore tam in divinis quam et humanis detritam susceperat, ita secum Domino operante ex nullo, ut ita dixerim, in [Col. 0263B] summum repente statum provexit, ut quecumque diocesi suae suberant monasteria, longo jam et veteri morbo ab opere rectitudinis languida et pene desperata, regularibus disciplinis reddiderit, viros vita et doctrina probatos singulis quibusque locis praeficiens, qui mundo perfecte abdicato, ceteris documento et disciplina proficerent. Clericorum ipsorum conciliabula, eo quod divisam cum seculo conversationem non satis probabat, in monachorum instituta mutavit. Sanctimonialium habitacula, quod ea, etsi non re, fama tamen obscurari quam aegre ferebat, omni sinistrae suspitionis morsu eripuit, et ad idem quo monachos institutum, et in nullo dispares observationes, pro sexus virtute coercuit. Nec jam antiquioribus et eminentioribus contentus locis, [Col. 0263C] ipsas quoque cellulas longius ritu vago dispersas, in quibus vix octo aut certe minoris numeri clerici rurales nuda verborum reddebant [1557 1Kb] officia, monachorum habitu et observationibus insignivit. Utque tempora resque tulerunt, terras sumptibus eorum necessarias et quae locorum erant restituit, et propriis usibus subtractas egregia liberalitate additis testamentis contradidit.

42. Sed quamquam omnium miro studio eum cura tenuerit, Gorzia tamen, ut dixi, unico sibi semper fuit amori, pro eo quod et principium operum ejus extiterat, et sanctitas praedictorum virorum Einoldi atque Johannis eum praecipue oblectabat, quibus etiam, prae excellentia virtutis, fidei et sapientiae, in omnibus fere deinceps divinis seu humanis est usus [Col. 0263D] consiliis. Nec ferme aliquando, quicquid eorum promulgavit sententia, frustra temptatum est, ut contra, si quo extra egressum, sero penituit.

43. Ingressi sunt autem idem monasterium anno incarnationis dominicae 933, obtinente partem Franciae regni quondam Lotharii Heinrico Germanorum rege, quo gloriosissimus Otto cesar, omnium retro praeconia superans et universo orbi non minus gloriae quam fructui natus, exortus est; Franciam autem [Col. 0264A] occidentalium partium Ludowico, filio Karoli, qui bello apud Suesionum civitatem nota fama nec victus nec victor, in custodiam ad mortem usque detrusus est. Ut autem eos pariter superior descripsit conventus, ita omnes sacrae miliciae successerunt, id est ipsi primi et novi duces exercitus praestantissimaque ejus seculi lumina, Einoldus atque Johannes, deinde Salecho ex clericis sancti Martini citra Mosellam, Randincus presbiter tituli sancti Simphoriani, Bernacer diaconus de quo supra memoratum est, cumque his adulescentuli duo, Teuthincus minister domni Einoldi, et Teutherus, qui adhuc bone conversationis superest, cum Randinco presbitero, cujus erat nepos, admissus. In vestibus clericorum aliquandiu incesserunt, donec episcopo illuc veniente, [Col. 0264B] et more monastico electione de sibi praeficiendo patre petita et accepta, cum institutione vitae regularis, habitum quoque monachi commutarunt.

44. Uno enim voto et pari sententia domno Einoldo ab omnibus exclamato, ipse primus omnium episcopo regularem conversationem ex instituto beati Benedicti scripto professus, et cruci dominicae dedicandus, cucullo induitur. Sequentes abbati ex ordine profitentes, in miliciae celestis et obedientiae sacramenta sub ipso omnes similiter pari [1558 1Kb] modo conjurant. Ad res extra curandas domnus Johannes doctus et gnarus earum eligitur. Pauci qui ex vetusta conversatione ibi supererant monachi, ad exemplum novorum coacti in communionem vite etiam ipsi assensi sunt. Census eis vel substantia primo admodum [Col. 0264C] tenuis fuit, quam tamen interioris animi tesaurus facile tolerabilem faciebat, fidesque in Deo plena, quae nescit defectum, religiosos quosque ex locis diversis in eam tunc primum nascentis gratiae venustatem excitos, quibuscumque necessariis [1559 1Kb] impendendis ardore certatim altero alteri inruentibus impellebat.

45. Ad hoc ipse Johannes quaecumque in facultatibus pridem supererant, tamquam fidele Christo mancipium, immo probans in modico, quam fidelis in majori esset futurus, illuc cuncta contraxit, ita ut ne propinquis aliquibus, vel ipsis etiam carne germanis, quicquam ex quibuscumque possessionibus relinqueret, quin potius ad cumulum gloriarum celestium ipsos, qui tantum duo fuerant sibi germani, [Col. 0264D] ad divinum post modicum temporis secum subegit servitium. Resque omnes tam in domibus quam in agris cum vinearum pulcherrima admodum copia, quaecumque partibus erant venture, in unum redactas, usibus communibus monasterii delegavit; condicione tamen ea proposita, ut dum ipse adviveret in jus monasterii retenta, eo decedente non aliter ab heredibus, si qui forte proximiores tunc essent, repeterentur, nisi prius in libris argenti 30 [Col. 0265A] monasterio datis redimerent. Matrem quoque secundo viro viduam, post nonnullum tempus cum aliquibus ex familia ad se recurrentem, quod jam provectioris esset aetatis, in stipe monasterii [1560 1Kb] extra suscepit. Ubi etiam plures annos ipsa sancta anus postea in bona conversatione, fratribus congregationis ipsius serviens deguit, et quaeque in vestibus erant necessaria, ipsa cum suis aliquibus, quae secum in eadem stipe monasterii manebant, strenue satis ac fideliter exercebat. Ibique in ipso devotionis obsequio diem clausit extremum.

46. Cum ad hunc [1561 1Kb] usque locum nisu admodum debiliore evectus, in documentum prorsus hebetatioris ingenii, veluti viribus cunctis effusis, a coepto tandem segnis et tamquam multo opere delassatus, [Col. 0265B] brachia penitus dejecissem, nec ulterius viam qua procederem aut nullam aut dificulter inveniendam mihi superesse, sperarem, inopinato studiorum omnium lux hac nostra nominandus aetate, et cum usui tum ornatui rerum omnium totus natus, maximus et inclitus praesul domnus supervenit Deodericus. Quo videlicet hortatore atque impulsore, ut in principiis reddidi, unice praeter cetera usus, ad hoc opus nimium audax prorupi. Is ubi me casu domi convenit, si quid jussi operis seu quantum confecerim requisivit. Cui cum verebundus, uti egeni conscius ingenii, nec negare, nec libere, quod quoquo modo ineptum et plenum nugarum edideram, offerre praesumerem, atque inter utrumlibet haesitans trepidarem, ille, scedulis sibi deferre jussis, ordine cuncta [Col. 0265C] cucurrit. Tum vero velut eos, qui sub luce maligna diversum ab eo quod se habet res intuentur, modo quam erant dissimili eum cuncta efferre, et quibusque obviis palam jactare, satis quod mirarer nosse non potui

47. (DCCCCLXXVIII. Dec. 25.) Forte ibi tunc Trajectensis seu Dabentrensis ecclesiae pontifex clarissimus atque in grege doctorum admodum celebratus domnus Popo [(376) 1Kb] adfuerat, festis natalis dominici in communicationem gaudiorum ab eodem nostro antistite, cum suo, id est ipsius Poponis, genitore, viro in rerum publicarum cura strenuissimo atque comite palatino, cui nomen Berno, asscitus. Ei cum eadem pariter verbis non semel sufficientibus ingeminans extulisset, ad me cum ipso ora conversus, ut [Col. 0265D] coepta nullo cunctabundus explerem, hortatu magis ac magis ampliore animos addere et favore quam plurimo mihi tamen erubescendo non desistebat accendere.

48. Quibus cum in aliquam forte facilitatem sese [Col. 0266A] animus attolleret, ut pene jam sibi possibile esse ad quod tanto plausu instigabatur promitteret, in semet paululum post tamen relapsus, et virium itidem ut erant consideratione remensus, non minus quam a principio propriae inercie veternum, solo haerere compulerat. Sed ut cito moras cunctationis dirrumpam, cum hae utcumque animationis [1562 1Kb] excitassent, tum qui inminutionem amor viri quem suscepimus nescit admittere, prae omnibus quicquid virium mihi posset superesse, superque ipsas vires contendere sibi coegit expendere. Itaque reliqua ab ipso religionis habitu accepto, que ei conversatio fuerit, quantum scilicet aut ex testibus cunctis piis ejus actibus adherentibus, viris utique religiosis, aut ex ipso narrante, ut casus tulit---quod [Col. 0266B] tamen, dum gloriam respuit, rarum fuit---audivimus, vel quae ipsi, quibus nulla potior fides, persensimus, hinc ut Domini erit misericordiae prosequemur.

49. Ceterum ne cui seu interrupta aut extraordinaria series videatur, si qua de personis, quarum [1563 1Kb] quippiam eorum que dicentur interesse videbitur, inserentur, quarum et nonnullas superior propositio intulit, et decurrens alias pro causarum oportunitate et temporum sermo plures inducet, de quibus utique prioribus consequentia non reddere, ratio ipsa, etiam si conaremur, resisteret. Simul vir isdem longe incomparabilis cum ita vitam egerit, ut solitarius inter multitudines vixerit---nam frustra nisus recederet, si quis ejus robore virtutum se posse [Col. 0266C] aspirare confideret---non sibi tamen soli que fecerat arrogabat, verum caeteros secum operari quicquid illud vel secreti solius esset judicabat. Nihilque prae se superius quam communis vitae actionem umquam alicubi fecerat. Quocirca qui ei pariter versabantur, eorum non inmerito gestis ipsius acta intererunt, qui non modo nullam tamquam superiores ei invidiam facient, sed illis potius ex tanti viri contubernio fulgor [1564 1Kb] quodammodo amplior cumulabitur et claritas crescet et gloria.

50. Antequam ergo ultra promoveam, primo quia non alias forsitan magis oportune se locus offerre videtur, de viris quoque illis venerabilibus, quos textus superior memoravit (cap. 23), Andrea atque Humberto, dignum arbitror dicere; quorum uterque his [Col. 0266D] item utrisque Einoldo atque Johanni non imparis sanctitatis, incitamenta et quidam quasi stimuli ad virtutes fuere. Hii enim ut fama vulgante loco praedicto se viros eosdem recepisse et plures undique ad eos divinae servitutis amore compererant festinare, [Col. 0267A] ipsi quoque nullo remorati, etsi non tempore animo tamen atque intentione pari, illuc convolarunt, et monasticam institutionem professi, quibus fuerant prius praevii et magistri, eorum magisterio et ducatui subjici nec abnuerunt nec erubuerunt. Et cum Andrea quidem germanus ipsius Maginfredus, postea etiam alii quidam gentis ejusdem sunt subsecuti. Cum Humberto autem puerulus quidam ei ministrans, Milo nomine, susceptus est, bone ipse indolis et non minimo postmodum usui profuturus.

51. Praeterea quod de eodem viro venerabili Humberto primo cum narrationi incideret est praetermissum (cap. 21), hic breviter reddendum videtur, qualiter ipse quoque divino impulsu in habitum religionis transierit. Ex parentibus hic etsi ruralibus [Col. 0267B] non adeo tamen re familiari subtritis, dum adulescens cum eisdem versaretur, quadam forte die, uti se vita illa invicem retinet privatorum, noti aliqui vel affines in domo eorum venerant convivae. Illis, ut forte hora tulit, ibi nocte retentis cubitumque petentibus, lanceolas quas de more bajulantes attulerant, feni acervo, quod propter fuerat, verso sursum ferro apponunt. Casu idem adulescens paulo ante acervo conscenso [1565 1Kb] ibidem obdormierat. Ad multam fere noctem somno excitus, cum extra nescio quo ante condixerat egredi vellet, per acervum se sensim dimittens, inter erectos cuspides vicino nimium est illisus periculo, ita ut veste corpori adhaerente comprehensa ferroque terebrata, per hastile usque ad terram decurreret. Hastili subacto et re [Col. 0267C] palpatu solicitius explorata, stans et tam praesentem circa se Dei custodiam etiam prava molientem considerans, gradum ab incepto jam meliora deliberans retinet, atque in reliquum Deo servire mente tota pertractat.

52. Nec multo post, licet patre plurimum obsistente, rebus cunctis posthabitis, Romam proficiscitur, et in id perlustrationis tempore non parvo exacto, reversus cellulam reclusoriam Virduni sibi constituit. Ubi diuturna abstinentia ceterisque bonorum operum studiis, pluribus visus est profuisse. Lectioni quoque assidue operam dans, brevi non modicum scientiae tesaurum sibi comparaverat. In quo illud miraculo fuerit [1566 1Kb] , quod ante horum fere expers, spiritu tantum magistro sapientibus repente non [Col. 0267D] dispar, certe superior in multis apparuit. Ibi per idem tempus duae oppidi ipsius religiosae feminae cellula seorsim remotae ab eo instituebantur, et ex fenestra tantum cellulae verbum doctrine seu ceterae institutionis sumebant. Aliae item duae apud eamden urbem ejus sunt exhortatione accensae, quarum altera mater plurimarum ancillarum Christi postea facta est [(377) 1Kb] in territorio Tunlensi [1567 1Kb] , loco qui [Col. 0268A] Buxerias dicitur [(378) 1Kb] . Ubi monasterium ab episcopo bonae memoriae Gozlino [(379) 1Kb] ex novo constructum, postquam he duae primum sunt intromissae, multiplex deinde ex diversis mundi lateribus sancti fervoris se ibidem examen infudit, ut usque hodie nova quadam gratia inter cetera resplendere videatur. In ea itaque cellula reclusiora multos agens [1568 1Kb] annos, postquam, ut supra memoravimus, gratia domnum Einoldum visendi Tullo veniens domnum Johannem ei innotuit, indeque propria repetiit, mox certae sedis ipsorum famam percepit, cum eis et ipse habitaturus accurrit. In qua societate de reliquo pio admodum labore est conversatus, donec causa religionis exinde monasterio beati Apri Tullo translatus est; ubi et in cura gregis dominici beato fine quievit.

[Col. 0268B] 53. Andreas quoque et ipse postquam in eadem sacra milicia plurimam aetatem confecerat, jam senex et mentem candore capitis referens, Romam ad postulationem pape Agapiti mittitur, qui litteris cum nuncio quodam idoneo viro multum a domno Einoldo efflagitaverat, aliquos sibi religiosos, quos in monasterio beati Pauli, quod tunc ad monasticum ordinem transferre moliebatur, cum auxilio regis Albrici collocaret, transmitti (DCCCCL). Quo cum altero quodam fratre, qui ex monasterio Luxovio Gorziam ante aliquod annos advenerat, perductus, regulari institutione loco informato, non multo post receptus ad Dominum, ibidem est tumulatus.

54. Et quia mentione duorum augmentum congregationis ejusdem tangere coepimus, de aliis quoque [Col. 0268C] quae [1569 1Kb] memoratu dignae successerunt personae, quam succincte res pacientur, mox inferre non inconsequens arbitramur. Ita enim, plano quodammodo spatio, de viro quo proposuimus decurret narratio libera atque omnibus expedita sibi primum absolutis, soli tantum proposito continuus et nullo intercisus labor incumbat negotio. Ut ergo suave fragrans [1570 1Kb] odor, in qua Christus recubuerat, domus ibique juxta vel procul respersus est, fideles quique eo adtracti, mira celeritate undique cepere concurrere. Nec solum qui sancto desiderio jam dudum accensi, vel spiritu occultius inspirati, vel lectione divina excitati, qui eis viam rectae conversationis ostenderet exspectabant, mox tota aviditate quod oblatum cernebant amplexi sunt, verum [Col. 0268D] alii quoque, qui eatenus frigidi torpuisse videbantur, horum exemplis concitati, tamquam carbonibus vivis sibi admotis calefacti, ad eorum consortium ardentissime festinabant.

55. Neque hi fere quicumque de trivio, sed urbanarum deliciarum gloriaeque et sumptuum fuere non ignobilium, quorum etiam opibus non modica supellectile locus est auctus. In his patruus jam dicti venerabilis [Col. 0269A] domni Adelberonis fuit Fridericus, qui infantulus quidem monasterio sancti Humberti [1571 1Kb] [(380) 1Kb] fuerat mancipatus, sed simili caeteris [1572 1Kb] loco eorum morbo pallente, ipse quemadmodum majorum ducebatur exemplis, indifferenter seculo convivebat. Eratque ad id temporis, quia jam admodum aetate processerat, et magnorum quantum ad secularia sensuum virque industrius videbatur, episcopo adhuc tunc junioris aetatis adherens, cujus et consultu pleraque tunc in episcopio agebantur. Animis praeterea, ut vere patruus, severioribus, a pluribus quam sepe non necessariis juvenilia molimina revocabat. Hic tandem aliquando secum retractans, cum tantam eorundem virorum Dei videret instantiam, corde compunctus, cunctis quae se male illexerant posthabitis [Col. 0269B] commodis, ocius eis accessit. Nec multo post loci ipsius praepositus post abbatem [1573 1Kb] statuitur, ac domnus Johannes ei solatio subponitur [1574 1Kb] . Postea autem rogatu episcopi [(381) 1Kb] Leodicensis Richarii monasterio proprio sancti Humberti restitutus et regulari ordine abbas praefectus, usque in finem laudabili conversationis rigore rem divinam optime monastico tenore continuit. Situs est Treveris in monasterio sancti Maximini, quo dum sollempnitas dedicationis [(382) 1Kb] eum invitat, morbo repente pervasus diem extremum ingressus est; novaque nove fabrica ecclesiae novo ospiti novum primo sinum aperuit.

56. Simili [(383) 2Kb] modo Virdunensis aecclesiae primus ab episcopo curam herens Odilo, vir natalibus clarus, [Col. 0269C] facultate sufficiens, in rebus agendis admodum strenuus, et si clericum forte non impediret, nullo [1575 1Kb] que mundi fert ambitus loci sui cuiquam impar, cunctis illis mordacibus [1576 1Kb] curis rejectis, huic sancte paupertati pauper spiritu factus se contulit, exiguumque ac vile stipendium cunctis seculi opibus gloriosius et sufficientius estimavit. Is quoque post bene adultum sanctae conversationis robur, petitus reformationi monasterii, quod dicitur Stabulacum, ibidemque promotus [(384) 1Kb] , ad rectitudinis lineas, quae prava forte invenerat, Christo auxiliante correxit; ubi etiam cursum naturae persolvit.

[Col. 0270A] 57. Ad idem ferme tempus, specimen ut ita dicam et flos ejus quod tunc coelestis conpingebatur serti, jocundissimus atque spectatu dignissimus Angilramnus, primo Tullensis, deinde sanctae quoque Metensis aecclesiae primicerius, nobilitate et opibus ea aetate, quodque consequenter satis esset gloriae praestans, moles secum auri atque argenti caeteraeque cumulos supellectilis trahens, instar primitivi illius apostolici populi in usus pauperum redigenda, sanctam illam sociaetatem expetiit. Predii quoque non ignobilem quantitatem monasterio sub testamento perpetuo obtinendam contradidit. Cujus quae postmodum fuerint conversationis insignia, quantaque fortitudine robur structure ejus in reliquum se tenuerit, gratius forsitan audietur, si prius, quo [Col. 0270B] paululum initia ejus impulsa visa sunt vacillasse [1577 1Kb] , breviter perstringetur; cum praesertim concussus, non statione penitus sit exturbatus, eoque firmius postea pedem fixerit, quo ad tempus sese neglegentius locum quem ceperat observasse doluerat.

58. Is itaque ubi cum eo quo diximus sumptu susceptus est, eo quod ampla erat persona et ex deliciis, cunctisque ipsorum ante notissimus, mollius ceteris tractabatur atque honorabatur. Nam et ex ejus clientibus aliqui ad idem se propositum contulerant. Ipse interea, uti qui necdum quam semel male admiserat gloriam perfecte corde dispulerat, nequaquam aequa aliis pati, et pro his quae loco contulerat paulo incontinentius elevari. Jamque quod consequens, increpationibus obstrepere [1578 1Kb] , correptionibus [Col. 0270C] non adquiescere, et uti qui se minores cunctos attenderet, quasi de superiori loco sententiam ferre, sed et si qui forte infirmioris animi sibi pro moribus accessissent, eos contra majorum prolata pro libitu contueri. Ad hec pater Einoldus caeterique jam perfectae in Christo aetatis, multa pro rebus et temporibus recfamare, hortari, obsecrare, et prout aetas pateretur paulo severius objurgare. Quibus tamen nonnunquam fere acerbiora in facie referens, vix contumeliis temperabat.

59. Quid plura? Cum tempore haec tracta plus opere longiore, ingrata nimium tedia peperissent, [Col. 0271A] quadam forte dierum, dum pro simili nescio qua insolentia acrius argueretur, majorem in modum animo concitato, e conspectu abbatis et ceterorum pariter assidentium sese proripuit, et male jam seculo, nisi Christus obvius repulisset, revolvendus, claustrum egressus est. Fratres tristes ac pavidi insecuti, cum eum in porticu exteriori, in qua exiens resederat, invenissent, ejus genibus advoluti, modis omnibus quibus poterant aggrediuntur, et nunc divini nominis obtestatione, ne faceret, obsecrare, ne quod bene coeperat bonum male amitteret; nunc perpetuam, quae se apud saeculum consequeretur, ignominiam objectare: reminisceretur magis ante exacti laboris, quem tam turpiter in medios conatus desereret; reminisceretur ad ultimum districti [Col. 0271B] examinis, cui forsitan senex jam jamque se cerneret propinquare; astutias [1579 1Kb] insuper diaboli praecaveret, qui fructum totius laboris ei gestiret praeripere. Multa in hunc modum replicantes, cum ille adhuc inflexibilis, sua tantum sibi redderentur---se deinceps, quid se fieret, satis curare---reposceret, illi majoribus instare, et pro viribus quae mensuram nesciunt caritatis, animos viri in diversa versare, sermones sermonibus, preces precibus instaurare.

60. Nec prorsus, Domino cooperante, loco discessum est, donec occulus ille miserationis antiquae, ut tunc Petrum, ita et hunc modo respiceret, atque in quendam alterum ut ita dicam hominem commutaret. Nam et iste in amaras profluens lacrimas, ilico rediit, et corpore nudato fascibus virgarum manu [Col. 0271C] praelatis, poenam clamoribus postulans, pedibus abbatis prosternitur, non modo germitibus, verum totius gestu corporis doloris magnitudinem protestatus. Quis, putas, ibi lacrimas tenuit? Quis eam caniciem se vestigiis omnium intuens provolventem, non corde solutus est? Quis, cum lacrimosis ille vocibus inclamaret: Credite reum! cedite rebellem! ne parcite quaeso superbo et vaecordi et contemptori! non gaudio mixto fletibus in ejus veniam proclamavit?

61. Tandem pater plenus pietatis assurgens, aliique [1580 1Kb] cum eo, manibus caritatis suppositis solo erigunt, et cunctis clementer, ut tanta dejectio merebatur, indultis, in numerum tota alacritate recipiunt. Is vere dies in tantum ei extitit salutaris, ut [Col. 0271D] quisquis illum deinceps attenderet, vix aliquid in eo viri qui prius fuerat recognosceret. Summa etenim vi, quantum in se fuit, abjectionem sui et quaeque extrema semper appetiit. Delicias et mollia omni genere respuens, difficilia et austeriora magis amplexus est. Honorem impensum miro pudore non ferens, gravabatur potius quam oblectaretur. Parcitatem cibi vel potus ea arte quasi callidus quidam observator assumpsit, ut de singulis quae apponebantur [Col. 0272A] cotidianis momentis paulatim quiddam subtraheret, donec ad minimam [1581 1Kb] quandam quantitatem rediret. Interdum etiam quibusdam penitus, tamquam obessent, abstinebat. Nunc quidem piscem omnem minorem generis, dum grandiores, rarius posse conquiri estimat, respuens, nunc eos ipsos quos magis appetere videbatur, dum undecumque quesiti offerentur, post non multum temporis quodammodo fastidiebat, tantaque ut ita dicam obstinatione, victor sui, quod semel animo statuerat custodivit, ut pulticulis tandem farinae contentus esset, quanquam [1582 1Kb] inter haec creberrima, quae etiam, dum in seculo viveret, diebus jejuniorum fortiter perferebat, panis tantum et aquae jejunia exerceret. Ut enim multorum fide percepimus, [Col. 0272B] adhuc in seculo ei biduum totum sine ullo cibo et potu omnino transire quasi nihil videbatur.

62. Illud autem stupori videntibus erat, quod vigor corporis ei tam vividus perseverabat, ut nihil de opere fratribus consueto praetermitteret, coquinam, vestium ablutionem, horti communem operam, caltiamentorum lavationem, missae ebdomadam [1583 1Kb] , ordinem omnem claustri et oratorii, vivido robore adimpleret, vultusque ei hilaris et gaudens continue superesset. Tantum post aliquot temporis intervallum, a pristina corpulentia venter ei subsederat. Orationum et vigiliarum ejus instantiae teste illud fuit tugurium, quod penes tumbam domni Chrodegangi, tamquam cellam solitariam, usque vocationis suae tempus incoluit. In quo mox sinaxi [Col. 0272C] fratrum expleta solus ostio se obcluso recipiens, gemitibus et planctibus et infinitis genuum inflexionibus noctes diesque continuabat. Et cum plerumque fratrum vigilias praeveniens plurimum noctis in precibus oocuparet, finitis eisdem vigiliis, quantumcumque noctis hieme vel aestate superesset, somnum deinceps nullatenus [1584 1Kb] noverat, nisi ob sanguinis forte, quod vix tamen fuerat, minutionem; sed toto deinceps usque horam secundam vel terciam spacio in ea sancta contricione et coelestis januae pulsatione perseverabat.

63. De continuatione silentii quod praedicem nescio, cum ipsa quoque licita colloquendi invicem tempora fugiens, in psalmorum potius melodiam commutaret. Et si forte compellaretur, breve quiddam [Col. 0272D] reddens, ad solita et amica silentia protinus recurrebat. Curis quibuslibet corporis, balneis, quod [1585 1Kb] ceteris recreationibus communi usu regulae indultis, cilicium, vilitatem vestium, et ceterorum cultum horridum praeferebat. Extremum quidem fuerit quod dico, animi tamen ejus virtuti comprobandae permaximum. Dum fratres sabbato, ante mandatum vel feria quarta, ex more antiquo quidem sed tunc noviter nobis tradito [(385) 1Kb] [Col. 0273A] calciamenta sibi abluerent, ille cuilibet ex inproviso post veniens, dum frater unum abluendum manu teneret, alterum quodammodo invito violenter subripiens abluebat. Item dum vel faciem mane vel manus pransuri lavarent, nunc quidem ad vas illud, ex quo aqua quibusdam forulis fratribus ministrabatur, praecurrens, et obicem illum quo forulum illud obstruitur, dum frater lavaret, tenens, nunc linteum quod ad tergendum dependet offerens, voluntatem cordis ardentis ministrabat.

64. Plura in hunc modum obsequiorum ejus studia in omnes serviebant. Et cum hec et his similia humilitati cordis ejus fuerint documento, ad hoc et locum ordinis sui in choro, quem superiorem tenebat, tamquam infirmitate impediretur non ferens, in [Col. 0273B] ultimum usque commutavit. Revera enim post tantam austeritatem viribus defetiscens, non jam vel ad standum in choro vel ad ceterum laborem sufficiebat. Quanta autem et vitae puritas fuerit, ex fine perclaruit. Nam non longe ante obitum nocte quadam nescio quid divini audiens, nulli quicquam dicens, mane in fenestra praedicti tugurii exaravit sic: V Id. Septembris somniavi me moriturum. Fides his cicius facta est. Nam post paucos dies febre correptus, mense plus lecto decubans, ad praefixum usque diem languore valido perductus est. Totumque id spacium absque ullo omnino permanens cybo, sola tantum aqua sustentatus est, et ita usque in nativitatem sanctae Dei genitricis perdurans,---quam in crastinum beati Gorgonii martiris, cujus corpore [Col. 0273C] idem monasterium percelebre est, dies consequitur, quo tunc maxima diversis ex partibus religiosorum virorum turba confluxerat,---plerisque eorum eum invisentibus, per totam fere diem nunc hoc nunc illo ad se introeunte, verbis salutaribus communicans, integra mente et sermone ante mediam fere noctem decessit. Funus multitudo quae convenerat decenter digneque tanto viro curavit.

65. Eadem denique nocte, et ut conici potuit ipsa ora qua obiit, cuidam congregationis ipsius, Adelgero nomine, in monasterio quod dicitur Senonias [(386) 1Kb] in partibus Vosagi cum fratribus quiescenti, quidam in sommis apparens: Surge, inquid, et quia domnus Angilramnus defunctus est, campanas pro eo facito concrepare. Experrectus ille et quibusdam [Col. 0273D] excitatis, dum signo tantum innueret nec certo intellegeretur quid vellet, luce data eadem referens nec adhuc creditus, tercia die epistola obitus ejus allata, noctem et oram nullo diversam fuisse compertus est.

66. His super hoc, quae omittenda [1586 1Kb] non erant, commemoratis, quoniam de omnibus illius collegii, [Col. 0274A] qui singuli fere digni memoratu pro merito egregiae conversationis essent, longitudine obstante non sufficimus, patrem nobis in monasterio sancti Arnulfi postea datum domnum Ansteum [(387) 1Kb] fas non est praeterire.

Hic item in seculari habitu domno Einoldo socius, cui et sanguine jungebatur, post aliquot annos, relictis omnibus facultatibus, ex [1587 1Kb] archidiacono in pauperem Christi vere mutatus est, et in eandem societatem commigrans, vita non inferior caeteris claruit. Fuit autem lingua quantum ad exteriorem sermonem facundissimus, sed et in scripturis sacris studiosissimus, quanquam et artium nonnulla ei notitia fuerit; corporis quoque gratia quaedam virtutem ejus animi insignibat. Vultu ac statura decentissimus, [Col. 0274B] vox ipsa virium plena, grato ut nihil supra modulamine in sacris concentibus aures implebat. Quod tamen quantum in se erat coelestium desiderio famulabatur, et aedificationi audientium serviebat. Verbo gratia multa redundans, exhortationi et animis undecumque movendis ad omnem facultatem in quolibet dicendi genere, ut rhetorem diceres, sufficiebat. Ad hoc et architecturae non ignobilis ei pericia suberat, ut quicquid semel disposuisset, in omnibus locorum et edificiorum sinmetriis vel commensurationibus non facile cujusquam argui posset judicio.

67. Aliquandiu ergo in eodem monasterio decanus et abbatis in omnibus onera strenue sustentans, vita, verbo omnique sancte conversationis exemplo forma [Col. 0274C] gregi dominico factus, ut pene per ipsum post abbatem omnia disponi viderentur, tandem viro egregio Heriberto apud Sanctum Arnulfum---qui primus eidem loco a domno Adelberone pontifice [1588 1Kb] , clericis inde submotis [(388) 1Kb] , regulari monachorum ordine praefectus est---vita decedente [(389) 1Kb] , pastor in Domino profuturus statuitur. Ibi brevi ejus industria claruit. Habitacula enim monastico ordini pulcherrimo scemate construens, locum, quem omnino incultum et nullis ad religionem institutionibus suscepit, ad omnes usus Domino serviendi aptissimum reddidit, et cum interioribus extruendis sine intermissione operam dederit, non minus exterioribus, quae item misere ubique locorum delapsa fuerant, reficiendis strenuus et prudens incubuit. Ruris quicquid [Col. 0274D] monasterio subjacebat, ita in vineis, pratis, agris, silvisque excoluit, ut cum rem omnino pauperrimam et vix paucissimo numero parcam nimis stipem promittentem invenerit, post annum exactum---nam is gravis et quasi pestilentia [1589 1Kb] attactus [1590 1Kb] fuit---in omnem copiam rerum necessariarum Domino benedicente supereffluxerit; cunctisque intrinsecus fratrum habitationibus intra quadriennium expletis, [Col. 0275A] muro in modum castri forinsecus cuncta circumdare animum intendit; quod, opem undique praebente eodem venerabili pontifice, quatuor mensibus laboratum pene ad summam esset perductum, nisi infausta regni dissensio, quae inter domnum et gloriosissimum, tunc adhuc regem postmodum Cesarem, Ottonem et filium ejus Liutulfum et generum Cuonradum exorta (DCCCCLIII), usque ad gentis inimicae Deo Ungrorum in nos eruptionem deseviit (DCCCCLIV), impedisset. Proxima tamen aestate Domino cooperante ocius peractum.

68. Cumque horum extra perpetua sollicitaretur cura, nihil tamen de his quae vel ad vite vel conversationis puritatem vel ad pastoralis solertiae vigilantiam pertinebant, est aliquando praetermissum, quin [Col. 0275B] cotidie solitum pensum orationum, psalmorum vel lectionum sanctarum expleret. Omnibus dominicis et festivitatibus sanctorum celebrioribus missas publice dixit. Ad hoc una quaque quarta feria privatim. In quibus quantis gemitibus et lacrimarum victimis se ipsum conficeret, ne referri quidem potest; et ut fiducialiter efferam, in visceribus piaetatis et simplicitate cordis et mansuetudine animi, condescensione infirmorum, recreatione miserorum, et omnibus omnino misericordiae actibus, non alter eo fuit praestantior. In his 16 annorum exactis laboribus, in sanctae perseverantiae fine cursum consumans, pridie nativitatis beatae Dei genitricis decedens (DCCCCLX Sept. 7), in monumento a se jam olim longe retro a primis annis sui regiminis praeparato, [Col. 0275C] plurima devotorum virorum frequentia, domno et venerabili antistite Adelberone munus exequiarum explente, depositus est ex parte basilicae aquilonari, anno Domini 960.

69. Sanctae Metensis aecclesiae archidiaconus Blidulfus jam in processu loci eisdem servi Dei non sine magno multorum miraculo sociatus est. Vir enim cum et nobilitate generis et rerum copia non mediocri fultus, et multa in quamcumque partem arte animi callens, prudentiane ea dicenda sit an astutia, ad hoc et litterarum ceteros ejus loci praeiret scientia, quippe qui ex scolis adhuc supererat Remigii, tum secularibus ita deditus videbatur, ut vix cujusquam in eo religionis vestigia viserentur. Is ut dicitur morbo repente praereptus, venerabilem [Col. 0275D] Einoldum citius advocans, monachum profitetur. Statimque habitum sumens, eger monasterio devehitur, ac post paucos dies integer Deo propitio redditus [1591 1Kb] , mentis meliore integritate felix et multis deinceps exemplo futurus convaluit. Atque in sancta conversatione fere inferior nulli apparuit. Is post plures annos majori calore virtutis tactus, heremum, [Col. 0276A] altero quodam cui Gundelach vocabulum fuit sibi sociato, in remotioribus Vosagi expetiit; ibique in illa divinae contemplationis suavitate, acerba admodum corporis castigatione, et mundo vere, ut veratium qui eum noverunt fert sententia, mortuus, decem aut eo amplius annos exigens, felix decessit, atque in ejusdem cellulae suae oratorio ab eodem sotio suo, viro aeque sanctissimo, sepultus, eundem ibi reliquit vitae vel rerum paupercularum heredem.

70. Porro isdem sotius ejus ex monasterio Fulda olim retro ante complures annos flore juvenili conspicuus, Treveris apud Sanctum Maximinum [1592 1Kb] ob insignem religionis conversationem commigraverat. Deinde domni Eginoldi fama accensus Gorziam veniens, ei individuus fere comes per aliquot tempus [Col. 0276B] adhesit, donec eodem jubente, cum praedicto venerabili Blidulfo, in monasterio sancti viri Ogonis magni et praeclari prius in Sancto Maximino abbatis [(390) 1Kb] , et post Leodicensis aecclesiae egregii pontificis [(391) 1Kb] , delegatus, post obitum ipsius domni Ogonis utrique inde Gorziam regressi, mox brevi ad ea quae praedixi heremi remotiora pari consensu [1593 1Kb] secedunt, et ut dictum est, ipsi domno Blidulfo succedens, locellum ipsum usque in finem vitae incoluit, doctrinaque et vitae puritate clarus ibidem quievit.

71. Virdunensis etiam aecclesiae vir religiosus Isaac in vita canonica satis decenter conversatus, jam canicie ipsa reverendus, cum alio bonae spei, tunc juniore nunc Domino auspicabiliter provehente ejusdem sancti collegii patre, domno Odolberto [Col. 0276C] [(392) 1Kb] , fere post duos quam superior Blidulfus venerat annos susceptus est. Quique ut erat magnae simplicitatis et totus interioribus animae bonis deditus, sine querela et innocentissima actione conversatus, etiam finem sui divino meruit praescire responso. Quiescentibus namque quadam nocte fratribus domnus Einoldus vigilans, repente vocem producto sono ter inclamantem audivit sic: Isaac, Isaac, Isaac! Qui [1594 1Kb] cum mane eodem accito finis sui eum commoneret, et quid audisset ediceret: Et ego, inquid ille, easdem voces audivi et vocationem meam adesse cognosco. Ilico autem morbo tactus, brevi decessit. De his igitur, qui quodammodo eminentiores in ea congregatione viguerunt, hic commemorasse sufficiat, non quod omnia quae [Col. 0276D] digna memoratu essent de eis dicta sint, cum utique de singulo quoque eorum proprium condi possit volumen. Sed et plurimi [(393) 1Kb] in eodem sancto collegio magnarum virtutum viri extiterunt, qui merito in exemplum scriptis et laudibus offerendi essent.

72. Sed a proposito, quo aliquandiu divulsi sumus, [Col. 0277A] jam quodam clamore revocamur. Unde his quae praeteriti indignum censuimus expediti, ad viri venerabilis Joannis acta, cui hic proprie stilus sudat, Domino misericorditer praeeunte recedamus. Primum quae ei institutio conversationis et animi virtus fixa ab ipsis principiis in finem usque ductu continuo fuit, ut in neutram partem mirabili vigore deflexerit, in quadam veluti brevi tabella describere cupio. Quod sicut a me expleri posse non mihi prorsus arrogaverim, ita vix umquam a quoquam, quamvis dissertissimo, estimem comprehendi. Nec vero penitus reticendum, ne ipsa parva quae dicentur, si pigro sudario defodiantur, quos possent lucris dominicis subtrahant.

Subjectionem patri et obedientiam tanta pertinatia [Col. 0277B] tenuit, ut quicquid semel ore ille imperans emisisset, hic, tamquam famulus verberum metuens, sine dilatione arriperet. Et in ipsis statim principiis, dum pater Einoldus credito sibi regimine loci vehementer angeretur, si sibi exteriora curanda essent, qui longe alia divine speculationis meditabatur, idem domnus Johannes ei accedens: Non horum, domine, inquid, cura sollicitemini, ergo hoc vos fasce levabo. Interioribus tantum, ut cupitis, animum intendite; quicquid exteriorum est, ego Christi gratia et meritis vestris adjutus mihi susceperim. Cum itaque ita omnia ei commiserit, et ipse in solo Deo vacationem assumpserit, non tamen quid umquam parvum vel majus idem domnus Johannes nisi eo conscio aut consilio ejus et voluntate egit. Et horum [Col. 0277C] ipse domnus Einoldus, si quando ita intererat, testis erat: Numquam, inquiens, mihi inoboediens fuit, nec fuit aliquando, qui me et illum in pacem reduceret.

73. Nec destitit prudens et sagax in utramvis partem domnus Einoldus eum diversis exercere mutationibus. Nam plerumque ab exterioribus de industria eum revocans ad interiora, etiam ad infimum quodque reduxit officium, in quo ne nutu quidem aliquando visus est renuisse. Jussus praepositus, paret continuo. Praepositura deposita, esto decanus! jugum quietus admittit. Eo abiens, cellarium cura! manum ilico profert. Alio ibi succedente, vestes fratrum serva! nihilo plus reluctatur. Sic hospitibus, [Col. 0277D] sic si ita contigit infirmis, sic quibusque aliis imperatis, summa cum alacritate, morae nescius ministravit. Quaecumque nummis vel quibuslibet aliis rebus expendit, summam eorum in breve notatam abbati post ebdomadam aut mensem reddidit, nec minus quaeque extrinsecus de ratiociniis quibusque illata recepisset. Cumque domnus Einoldus hec audire fastidiens, quia nihil superfluo eum expendere satis sciret, non ultra sibi haec referri interdiceret, [Col. 0278A] nihilominus tamen ipse cuncta usque ad siliquam, ut dicitur, annotata servabat.

74. Pacientiam, humilitatem, seu abjectionem, et quae omnia superat caritatis in Deum et in omnes fervorem, incredibile dictu est, quanta fortitudine servaverit. De quibus singulis quibus frequenter documento fuerit, si recensere velim, nimium scripta ferrentur [1595 1Kb] in longum. Unde saltem simplicia annotamus. Preposituram monasterii vir venerabilis Fridericus, de quo supra meminimus (cap. 55), et sub eo hic domnus Johannes gerebat. Ille ut superior, hunc gravibus verborum contumeliis persepe etiam publice et praesentibus [1596 1Kb] secularibus irritabat. Illo diutius perstrepente, hic tantum item itemque ad satisfaciendum terrae se sternens, perpetuum [Col. 0278B] tenebat silentium. Cum ille crebro eadem clamore ingeminans, ira fessus jam et in verba deficeret, Johannes acsi simulacrum sine voce diu immotus persisteret, ad ultimum columpnam vel parietem tangens, et ut eis potius verba quam sibi faceret dicens, e conspectu se proripiebat. Ille eo tamquam contemptus incensior, quolibet forte residebat. Inde post paululum motu subsidente, ubi placidior ad se mentem redierat, secrecius eodem Johanne abducto, pedibus ejus advolutus: Occidisti me! aiebat. Cum Johannes: Ego in quo? Patientia tua me, dicebat, occidit---: Non ita, inquid iste, sed animositas vestra vos occidit. Nec pluribus, lites ilico rumpebantur. Nam isdem vir reverendus hoc uno licet esse notabilis, cetera egregius, et ut magno [Col. 0278C] natu conspicuus et insignis omnibus habebatur. Et hos ipsos motus animi, quos vetus adhuc conversatio integrabat, prudens citius compescebat, doloribusque ac planctibus uberrimis postmodum sese conficiens condempnabat.

75. Nec dissimile huic est, quod inferimus. Cellarium ipse Johannes, Bernacer autem jam ante dictus vestiarium sive cameram fratrum servabat. Is quadam die cellarium ingressus, vas quoddam, quod imapum [(394) 1Kb] dicunt, guttulae excipiendae vasi vinario suppositum invenit. Eo arrepto, questibus Johannem aggressus, et vas quod sui ministerii esset cur ita perditum dedisset, multa congeminans, illeque nihil laesum assereret: Pro carraria, inquid, vini non sic attaminatum vellem. Cui Johannes: [Col. 0278D] Decem, ait, vascula hujusmodi, carraria una vini possunt adquiri. Is domus Einoldus superveniens, et altero jam abeunte, dum extrema, quae vixdum finiens Johannes illi eminus loquebatur, audisset: Quid hoc, inquid, est? An contenditis? Illo protinus terrae prostrato: Non, inquid, praeter panem, aquam et salem quicquam percipias, dum licentiam dedero. Jussa suscipiens, nec ipsi quid referens, nec cuiquam verbum inde ullo modo faciens, [Col. 0279A] triduo continuo abstinuit. Et forte tunc ferventissimi et ipsa estate dies fuerant longissimi, nec ob id soliti quicquam operis praetermisit, quin alacrior et celer ad universa discurreret. Nam valitudo corporis ei justa, et in neutram partem nimia, facili motu per gratiam celestem ad quaeque agenda sufficiebat.

76. Ab infimis quoque probra multotiens infinita sustinuit. Alii eum hypocritam, alii avarum, alii tenacem, alii fraudatorem publice appellabant. Nonnulli non eum seculum reliquisse calumpniantes, in oculis familiam domus suae, quae cum matre monasterio serviebat, ingerebant dicentes: Tua huc subdolus contraxisti, ut liberius ea hic possideres, et melius quam domi sufficeres hic procurares. Ecce [Col. 0279B] et geneceum [1597 1Kb] claustrum monachorum fecisti. Hec et plura in faciem dum jacularentur, ipse ut rupes immota manebat, nec umquam fuit, quod quidem a quoquam rescire ipse potuerim, qui ex ore ejus contumeliosum verbum retulerit. Et hoc sane silentium inter clamores tenebat iratum. Nihil ibi praeterquam terrae stratus veniam tacitus postulabat; quod et ipsis, qui longe ultimi ordine erant, eum frequenter fecisse percepimus. Quippe qui ad hoc animum dederat, ut nil tam esset abjectissimum, quo non se ultroneus inclinaret. Unde et ipsas latrinas fratrum eum frequenter purgasse, non dubiae fidei virorum relatione cognovimus.

77. Si quando ex more communi ebdomadam vicis suae susceperat in coquinam, et ex consequenti [Col. 0279C] munditiarum faciendarum, non fere aliquando, nisi gravis eum occupasset utilitas, vicarium requisivit. Ipse aquam a puteo hausit [1598 1Kb] humero, coquinae illatam igni suspendit, legumina vel holera lecta vel manibus propriis concisa infudit, lavit, coxit et apposuit, vasa refectorum solus elavit, nec in pedibus fratrum abluendis, quod erat finitimum, alteri mandavit officium. Et hoc quidem commune cum caeteris. Illud autem ex ore ejus ipsi percepimus, quod farinam ad usus totius congregationis, duorum vel trium modiorum, solus ipse, uno tantum puerulo aquam infundente, commiscuit, fermentavit, in massam subegit, sudore nimio in formulas panum expressit, dum pistoribus opera reliqua succederet. Et hoc multi, quamvis in conclavi clam omnibus id egerit, [Col. 0279D] nota quadam nimiae parcitatis inurebant, cum ille fidele Christo mancipium, ne quid rerum monasterii deperiret, pervigil observaret, et quod majus ac verius est, causa sudoris sui praemiis coelestibus munerandi.

78. Sui ipsius curam quam minimi duxerit, ex his satis potest perpendi. Cibos lautiores, vestes splendidiores, calciamentorum nitorem, strati molliciem, balnearum fomenta, medicamentorum in morbis quibusque ingruentibus adibitionem, et quicquid omnino ad corporis aliquam delectationem accedere [Col. 0280A] praeter inevitabilem necessitatem perpenderet, hec velut crimini ducens, penitus respuebat; cum tamen nulli alii usu eorum, quibus forte opus fuerat, interdiceret. Et haec magna in eo erat discrecio, ut cum ipse sibi austerus et pene indiscretus videretur, aliis nemo misericordior esset. Ipse jejunans, alios ad cibum cohortabatur; ipse vigilans, alios somnum indulgebat; ipse laborans, alios quiete remittebat; ipse dum balneis penitus abstinens, ab ipso conversationis suae tempore numquam eis usus fuisse diceretur, nisi forte aliquando post gravem egritudinem lecto resurgens, si quibus tamen aliis competeret, numquam dampnavit vel interdixit. A perceptione cibi vel potus ante horam vel postea, in perpetuum sibi obstrusa, nullum, si causa infirmitatis [Col. 0280B] expetiit, suspendit; quin et aegrotantibus usum carnium ultro ipse obtulit et non rogatus ingessit. Sic in vestibus, caltiamentis, stramento lectuli, cum ipse sibi viliora, abjectiora, parciora et duriora semper elegerit, ceteris ad omnem copiam et quantum professioni non nimis [1599 1Kb] obstaret, elegantiora et molliora exibuit.

79. Fallatiam viciorum in his vigilantissime observabat, in quibus non facile cuiquam, etiam si esset superior, cessit; sed mox vitio aut fraude quemlibet aliquid petere sensit, omnimodis denegavit. Cum enim, ut dictum est, sub motibus irarum ita mutus quodammodo existeret, ubi corrigendi locus advenerat, ibi linguam excandescere et in verba acriter pungentia vehementi quodam terrore videres [Col. 0280C] effundi. Nec omnino adulatio, quo communi pro dolor! morbo plerique laboramus, in eo quod foveri posset habebat. In quo [1600 1Kb] simul et mendatii macuculam ut capitale quiddam horrebat, ut si in gratiam potentium aliqua eum aliquando dicere necessitas loci aut temporis compulisset, ita inter utramque viam cautus verbo incederet, ut et eos quantum satis esset attolleret, et veritatis limitem non excederet. Praeterque communem hodie hominum observantiam illo apostolico eum insignem vel solum, quantum humana paterentur, esse persensimus: Si quis in verbo non offendit, hic perfectus est vir (Jac. III, 2).

80. Vigilias ac jejunia in eo praedicare si cepero, omnium qui eum noverunt ora me oppriment, cum [Col. 0280D] vix quempiam hujus aetatis qui ei in his aequari potuerit extitisse, concordi omnes miraculo clament. Cumque perpetua pene lex ei esset, post vigilias quantacumque profunditate noctium actas somnum in lucem usque nescire, audires illum in illo, quod mos habet monasticus inter nocturnum et matutinale officium, intervallo, vario huc illucque perreptare curriculo, et in morem apis psalmos tacito murmure continue revolvendo, nunc circa altaria genua flectere, nunc paululum residendo mox exurgere, et aliquandiu stare, itemque egressus celo [Col. 0281A] tempus noctis inspicere, deinde lucernis aut emungendis aut reficiendis assistere, tum etiam scolas canentium revisere, interdumque retibus texendis quod nocti superesset expendere. Sepissime ipsas communes praeveniens vigilias, et lucernas dormitorii, tamquam haec sibi specialiter cura esset indicta, plerumque etiam ut videbatur ex superfluo, cum clare lumen effunderent, corrigens; mox oratorium quam latenter posset ingressus, et coram altare prostratus, diutinis planctibus et suspiriis, ut custodes audirent, cum multo lacrimarum flumine sese conficiebat.

81. Inde aliquando ipse signum ad vigilias concrepans, nihilo segnius cum ceteris psalmorum, orationum vel lectionum communium opus exequebatur. [Col. 0281B] Que tunc temporis utique ut ferventibus conversationis iniciis, et numero et longitudine et mora dicendi multiplicius extendebantur, quae postmodum pusillanimitas imbecillium in nonnullis compulit coartari. Nam et orationes noctu ternae mox signo dato ad vigilias multo prolixiores fiebant, et post ipsas, omnibus pariter in choro residentibus, 30 psalmi a 119mo usque in finem psalterii, in ternas orationes denis distributis psalmis, singillatim silentio dicebantur. Erantque primi decem defunctorum, medii familiarium, extremi generalium. Brevioribus estivis noctibus et festis diebus 15 tantum cantica graduum, terna similiter oratione distincti. Lectiones hiemalibus vigiliis ita producebantur, ut prophetis, qui Kalendis Novembribus ponuntur, duabus [Col. 0281C] fere ebdomadibus expensis, aut denuo a quocumque eorum repeteretur [1601 1Kb] , aut alia quedam adderentur. Unde et eundem virum sub una quondam lectione Danielem totum, dum tertius lecturus assurrexisset, explevisse percepimus. Item post dies natalicios apostolus, et a septuagesima eptaticus [(395) 1Kb] usque ad dies passionum, et in ipsis Jeremias integre, ad vigilias legebantur, quorum nunc plurimum ad mensas suppletur.

82. Et super hoc post reliquum cursus [1602 1Kb] nocturni vel psalmorum consuetudinalium, usque ad signum crepusculi a pluribus plerumque psalterium singillatim ex integro dicebatur. In quibus cum ceteri aliquando quid remissionis expeterent, hic ita infracto robore somno repugnans ad nullam fere cedebat [Col. 0281D] lassitudinem, ut et toto quantum id protenderetur pervigil staret intervallo, et matutino officio [1603 1Kb] vel primae horae, quae continue subsequitur, cum psalmis septem penitentiae et letania expleto, mox lectioni accederet. Ubi cum ei aliquando ipsa vincente natura somnus obreperet, a codice se statim excutiens, huc illucque psalmi quid semper demurmurans spaciabatur. Maximumque aestivis matutinis [Col. 0282A] hujusmodi in eo cernere erat spectaculum, quibus aut raro illum aut numquam lectulum repetisse, nisi minutio sanguinis interesset, cognovimus. Nam noctu vel intervallis, hieme vel estate, si ita forte intempestive vigiliae longe ante lucem explerentur, ut nimia fatigatio compelleret, paululum se lecto reclinans, tam festinus ilico resurgebat, ut nec obdormisse quidem crederetur. Illud autem sepe ex ore ejus ipsi audivimus, quod ab ipsis conversationis initiis hoc adversus somnum matutinis horis continuum traxerit bellum, quod numquam superare valuerit, quin hisdem horis semper sibi rediret infestior: Ex veteri, inquiens, saeculi consuetudine hunc mihi blandum hostem nutrivi!---quia noctibus vigilans mane somno usque in multam diem [Col. 0282B] indulgebat---Unde huc usque etsi non videam, crepusculum tamen adesse ipse cotidie somnus pronuntiat.

83. Ad superiorem scientiam ante conversionem, usum lectionis in quibuscumque divinarum litterarum libris tanto studio adjecit, ut eminentissimorum doctorum fere nullus eum praeterierit, donec Spiritu sancto praevio ad omnem, quantum mortalibus fas est, noticiam [1604 1Kb] scripturarum pervenerit. In his primum moralia beati Gregorii ordine quam sepissime percurrens, pene cunctas ex eo continentias sententiarum ita memoriae commendavit, ut in communibus exortationum sive locutionum confabulationibus omnis ejus oratio ex ejusdem libris decurrere videretur. Nec minor ei Augustini, Ambrosii, Jeronimi, [Col. 0282C] vel si quis antiquorum ad manus venissent, lectio erat; et quia ad id temporis, utpote studiis frigentibus, pene nec ipsi codices inveniebantur, Augustini in Johannem et psalmos et de civitate Dei integre perlegit, postremum in libris de Trinitate multa intentione sudavit. In quibus cum de dialecticis rationibus quaedam offendisset, maxime ubi propter demonstrandam relationem Patris ad Filium et Spiritus ad utrosque, eam quae dicitur ad aliquid cathegoriam introducit, ejusque occasione de omnibus quoque decem praedicamentis strictim quaedam commemorat, scolasticam mox super his sibi aperiendis expetens, ab ipsis introductionibus Isagogarum laborem arripuit lectionis. In quo cum diu ingenita [Col. 0282D] sibi vivacitate ingenii, et ut in rebus ceteris quas umquam arripuerat, indefatigato [1605 1Kb] labore luctaretur, repente domnus pater Einoldus medios praecidit conatus. Is enim rerum earundem jam olim studiosissimus, et quanto labore ea constarent expertus, tempora eum in his frustra nolens expendere, brevi prohibitione avertit, et ut animum pocius sacra lectione occuparet, ubi satis superque et scientiae et, quod majus est, edificationis ei doctrina suppeteret. [Col. 0283A] Ille qui oboedientiae limitem transgredi non [1606 1Kb] , semel juraverat, mox incepto renuntiat, et in divina ut a principio se totum transponit. Praeterea Gregorii in Jezechielem multo usu detrivit, ut pene memoriae commendasse videretur. Ad summam ejusdem quaecumque essent beati Gregorii, unice praeter cetera amplexus est.

84. Quamquam non inter haec vitae conversationes vel dicta quorumcumque sanctorum, peculiari stilo de eis conscripta, non eum praeterierint, quippe qui ex ipsis in usum proprie conversationis normam sibi assumpserit Antonium, Paulum, Hilarionem, Macharium, Pachomium, et reliquos heremi sectatores, tum Martinum maximum et sanctissimum episcopum, Germanum ad hoc et quoscumque austerioris [Col. 0283B] vitae perlegerat, si tempora paterentur, forsitan attemptare moliretur; quod utique ex ea quam arripuerat castigatione dabatur conjicere. Quem tamen etsi in laboribus corporeis disparem, in virtutibus animae non fere alium magis ipsorum aemulum, nostram vidisse aetatem, certo proferre non trepidaverim. Johannis cujusdam Alexandrini patriarchae, quem Eleimonem cognominant, actus pene memoriae retinens, in omnibus fere sermonibus eum grata et amica dulcedine reducebat, audientesque ex eo multa attentionis suavitate retinebat.

85. Et quia de singulis persequi operosum nimis videtur, quorum non minor eum scientia vel imitatio assuefecerat, illud miraculo omnibus erat, quod cum in his tantum exercitii haberet, nichilo tamen [Col. 0283C] quaecumque in rebus exterioribus agenda essent remittebat, quin circa diversa discurrens et singulis ordinandis praecepta constituens, omnem totius monasterii in tam multiplicibus artibus vel officiis rem strenue procuraret. Cumque possessionum monasterii universa in eum cura recumberet, rarus tamen illi ad eas processus, potiusque de ipso monasterio queque foris agenda essent dictabat, brevique sub tempore ministris evocatis, mensis aut amplius quod ipsi expletum referrent edicebat. Cum eminentior quaelibet causa eum extraxisset, et ad causas agendas residere eum necessitas impulisset, id quanto citius negocia rerum paciebatur acceleratum, festinus, interdum quoque [1607 1Kb] nec pransus, monasterium repetebat. Si quando foris manere res aut [Col. 0283D] tempus exigeret, in quantum poterat cybi vel potus mensuram monasterio solitam continebat. Nam stratus numquam regulam commutavit, ut plumam sibi ullatenus praeter capiti tantum substerni permitteret. Quod ex ipso magistro suo domno Einoldo, qui ex ipsis iniciis hoc in finem usque domi forisque servavit, ut vere discipulus doctori regenerans pedibus est subsecutus.

86. Sed et in ipsis prandiis secularium causa plurimum [Col. 0284A] gravabatur, non tamen ut quisquam eorum hoc vel leviter persentiret; nam ad omnem copiam eis quantum vellent non deerat, et ipse cum eis multa jucunditate et condescensione sese gaudentem et comem in omnibus exhibebat. Sed dum postmodum spiritualibus quibusque colloqueretur, dolendo ingeminabat, se numquam ita secularium conversationi vel ad breve posse interesse, quin aliquid de consueto sibi modo conversationis deperderet, insuper et rerum fratrum plura invitus expenderet. Nam ita familiariter dicebat, dum sermocinatio aliquando incideret de fratribus res foris curantibus, quod non tam crebro eos per se ea agere expediret, et verbo potius ministris laicis mandarent, ipsique claustro se cohiberent: Nemo, inquiens, aliquando me magis [Col. 0284B] caninus extitit, et qui plus tenatiae argueretur, et revera qui parcior [1608 1Kb] foris esset, dummodo monasterio totum, ut opus esse cernebam, conveheretur. Sed numquam, inquid, potui tantam adhibere diligentiam, ut quociens cum eis comedi, non fere tanta expenderem, quanta fratribus diario consueto sufficerent. Cum enim quilibet, inquid, viantes privatorum seu majorum, si qui in illa vel illa possessione, quae esset monasterii, ex monachis adesset, perquirerent, ut forte me ibi compererant, specie salutandi divertentes, non congrue inrogati mensa poterant ablegari. Et sic utique non poteram observare, ut queque fratrum foris erant, vel quaeque quoquo ingenio adquirebantur, integre, ut animus erat, monasterio inferrentur [1609 1Kb] .

[Col. 0284C] 87. In ipsis judiciis, etsi ab aliquibus notaretur, rectitudinis vel justitiae limitem nullatenus excedebat. Ubi superbia vel contumacia quosdam supinos vel effraenes reddiderat, dum equata forte ceteris colla refringeret, etiam si potentiorum patrocinia sibi parare contenderent, nullo poterat inclinari. Ad id demum tota sibi spectabat intentio, quicquid justitia adquireret, totum fideliter monasterio inferre; et illud optime cavit, ne sacculus monasterii qualibet umquam doli vel miserorum fraude vel calamitate contaminaretur. Aestimaverit quisque quod velit, ego certa fide libere pronuntiaverim, illum et semper odisse iniquitatem et cavisse, et Domino gressus ejus secundum eloquium dirigente, non eam illi quantum humana paciebantur dominatam fuisse. [Col. 0284D] Qui usuris eum inservisse, et sub specie monasterii necessitatum lucra undecumque aestimant congessisse, ex suomet illum ingenio metiuntur.

88. Non quod in eo tale quit aut viderint aut certo didicerint. Commodabat equidem plurima et recipiebat, cautus ne quo dolo debitorum falleretur, et secundum illut Persii [(396) 1Kb] :

Doctus et ad calicem vigilanti stertere naso,
[Col. 0285A] quod iste meliori mutaverat arte, ut prudens dispensator dominicae substantiae, summa industria observabat, ne quid rerum monasterii deperiret; illud sepe de dictis beati Gregorii ad quendam diaconum res ecclesiasticas curantem commemorans: Res, inquit, hae nec meae sunt nec tuae; ita age, ut de his ei cujus sunt rationem redditurus. Si frumentum, vinum, sal, vel quaecumque ad cibum pertinentia, similiter ad vestitum commodabantur, ejusdem mensurae vel quantitatis reposcebantur, ut nihil supra exigeretur. Argentum pondere justo commodabatur [1610 1Kb] ; nec ipsum quod moneta jure extorquet, ullatenus petebatur, sed quantum quis accipiebat aut dabat, aequa lance refundebatur.

89. Nam ex laboribus agrorum vel vinearum, in [Col. 0285B] quibus summa arte praecellebat summoque studio erat assiduus, in tantam suppellex monasterii copiam ei divina cooperante gratia exuberaverat, ut nulla eum inopiae causa ad aliquid eorum impelleret, quin potius ex ipsis laboribus cum fratribus abundanter superessent, plurima venundata quibuscumque rebus vel in praesentibus vel in futurum proventuris sufficiebant. Inde et res omnis familiaris alebatur, et ornatui multa suppeditabant. Nec alia erant ei rerum temporalium lucra, quam opus ruris strenue exercere, salinas, quae una tantum parte regionis ipsius que Vicus [(397) 1Kb] dicitur habentur, extruere, ut in loco eodem plures quas dicunt patellas, partim ex integro cum ipsis sedibus emptas, partim que juris monasterii erant reparatas, multo [Col. 0285C] usui imposterum profuturas paraverit; cum molendinis fluminibus causa piscium obcludendis, piscinis privatis parandis, gregibus armentorum, pecudum, avium domesticarum seu agrestium, tum quoque ferarum alendis instare, ut quibuscumque usibus fratrum aut infirmorum, extrinsecus quoque, vel praesentium vel supervenientium, ad omnem semper copiam superesset.

90. Magistris artium diversarum undecumque conductis, primum claustrum muro in modum castri undique circumsepsit, quod hodieque non modum munitioni, sed et si opus sit oppugnationi adesse perspicitur. Deinde officinis intrinsecus necessariis, quoniam antiquarum ruine patebant, dum ex novo resurgerent, institit indefessus. Tum demum decori [Col. 0285D] domus Dei in diversis ornamentorum generibus studium adjecit. Pallia, diversorum generum velamina, in usus sacros varia indumenta, ut sacerdotalibus ministeriis nulla deessent, tum et vasa usibus sacrorum ex argento, omnia opere solido atque eleganti paravit. Inde et tumbam martiris aggressus, tam ipsam quam quaecumque in diversis oratoriis erant altaria, lamminis argenteis auro decenter insignitis, ad hoc et ambonem evangelio recitando operuit, et [Col. 0286A] durabili robore compegit. Taceo coronas tam luminoso fulgore a laquearibus dependentes, lampades locis et ordinibus tam [1611 1Kb] diversas, candelabra tantorum ponderum ac specierum, simul cum his vasa pene sine nomine, omnia argento solido perfecta; ad ultimum campanarum eam quae visitur et numerositatem et enormitatem, ceteraque operum ejus insignia, quibus peritissimum ejus, ut erat in omnibus fere artibus, enituit ingenium.

91. Que utique et memoriam praeterlabuntur, et si que succedere possunt, persequi temptavero, nec prorsus ad explendum sufficiet pauperrimi sermonis angustia; et in tantam ea exuberant copiam, ut etsi ab aliquo forsitan possent explicari, non edificatoriam oblectationem, sed ut nostri mores scio etatis, [Col. 0286B] tediosam omnino facerent lectionem. Unde ad alia censeo transeundum. Sed ne forte quis supra quam res se habeant in hujus viri favorem ferri nos tacite denotet, et hec que huic asscribimus magistri pocius cuncta fuisse, id nequaquam abnuimus, immo ita esse plane efferimus. Ejusdem enim patris et magistri domni Einoldi jussionibus et ordinatione cuncta perficiebantur, nec aliquid hic aliquando temere arripiebat, nisi quod ore illius primo exisset. Verum citius his occurritur, quoniam facta discipulorum in laudes redundant magistrorum, et nec ipse domnus Johannes ad se umquam quicquid egerat replicabat, sed: Sic ipse, inquiens, jussit, ita et exsequor. Sed non ob id iste expers operum eorundem merito dicetur, cui labor totus sudavit, illo dictata tantummodo [Col. 0286C] dante. Quid vero inter quosquam hinc frustra causa contrahitur, cum inter ipsos neuter neutri quid aliquando disconveniret invenerit. Pater suum esse quod filius, filius quicquid ipse congrue egerat patri reputabat. Nec conjunctiora a seculis Christo teste paria sibi convenisse fatebor. Si creditur, fidei merces certa; sin minus, nobis, quod certo cognovimus, certo et proferre nemo obstiterit.

92. Cum mens multa suggerat, et ad specialia ac singularia quedam ipsius tangenda jam impaciens non retineat, de lege jejuniorum quam sibi indixerat, quia supra pene praeterieram, quam breviter potero prius perstringere cupio. In ipso mox conversionis initio, totum deinceps tempus, exceptis festis diebus [Col. 0286D] vel occasione alicujus inevitabilis cure corporis vel infirmitate seu hospitum condescensione, jejunio disposuerat dedicare. Quod et aliquandiu, et robore adhuc juventutis et pristine olim in seculo fiducia castigationis, vivaciter tenuit, et tamquam nihil omnino gravaretur, ut leve quiddam nec fere sentiens, agili corpore, corde vultuque laetiore peregit; hisque diebus nihil praeter panem sumebat et aquam, et in ipsis quoque omni parcitate adhibita, ut non fere plus medietate panis qui integer libra appenditur [Col. 0287A] caperet, aquae quoque similiter ultra medium mensurae quae fratribus apponitur vini, vix quicquam adiceret. Salis, herbarum virentium, aut alicujus talium, quae abstinentibus non interdicuntur, quicquam penitus nec adtingebat. Hoc et ipse domnus Einoldus, dum ipse se ipsum experiretur, interim permisit. Post aliquod deinde tempus cum eum valde perspiceret defecisse, nec tamen a coepto cessare sed ultra vires contendere, moderate compescuit, et ut magis quod ferre posset eligeret monuit. In tantum namque jam sese confecerat, ut die quadam cum fratribus ad ortum egressus dum operi enixius incubuit, corde repente deficiens citiusque claustro se festinans recipere, in media via prolapsus sit [Col. 0287B] atque inter manus deductus.

93. Itaque regulam tolerabiliorem assumpsit, ut duas tantum quadragesimas in anno perageret, unam ante nativitatem dominicam, alteram ante pascha. Priorem quidem ab Idibus Septembribus, cum nona hora fratres prandium repetunt, incipiens, sequente mox ab octavis epiphaniae [1612 1Kb] dominica tertia et quinta communem ceteris tenens refectionem, reliquos * [1613 1Kb] quatuor abstinebat dies, pane tantum et aqua lege ipsa contentus quam diximus. Sin vero festus quilibet dies incidisset aut hospites supervenissent, eosdem quoque refectione mutabat. In sanguinis quoque minutione, quam plus mense differre vix poterat, curam corporis non respuebat. Ideo autem tanto prius tempora praeveniebat, nec propinquiora ipsis [1614 1Kb] solempnitatibus exspectabat, [Col. 0287C] ut si forte quemcumque dierum dispositorum alicujus talium casus praeciperet, superesset ei in reliquum, quo eosdem dies recompensare [1615 1Kb] sufficeret. Unde multotiens cum ita contigisset, ut ex praedictis occasionibus aut aliis quibusque accidentibus tota sibi ebdomada aut forte duae vel amplius voto explendo impedirentur, mox obtata redditus libertate, numerum praetermissorum dierum, continuata binis aut amplioribus ebdomadibus continentia, dominica dumtaxat vacante, cunctis qui videbant stupentibus vel dolentibus instaurabat; itaque, ne ex votivis quadraginta diebus illo vel illo tempore quisquam praeteriret, callidus nimium observator invigilabat. Plerumque cernere erat illum ipsa [Col. 0287D] quoque praescire futura, cum talem continuationem jejunii tamquam ex inproviso arripere videbatur. Nam ita sepenumero animadversum est, quod cum sic omnis remissionis ignarus ferveret, subsequenter aut nuntio aut aliqua inevitabili necessitate monasterio progredi cogebatur; nam quamdiu foris erat, humani diei [(398) 1Kb] latrocinia [1616 1Kb] sollerter attendens, secreti sui, cujus Deo tantum mercedem servabat, [Col. 0288A] seculares arbitros esse cavebat. Quamquam igitur et aliorum temporum certa jejunia, aut quatuor anni temporum et solempnitatum sparsim per annum ordine * suo * [1617 1Kb] occurrentia, strenue, si tantum secum res ei esset, peregerit---nam etsi * [1618 1Kb] gloriae semper fugitans, itinere vel hospite sepe resolvit, haec tamen duarum in anno quadragesimarum vota fere numquam praeteriit---, reliquo anni tempore, quanto scilicet fratrum bina refectio tenditur, communiter sine aliqua adjectione vel diversitate convixit.

94. Cyborum quicquid parabatur, nullam faciens differentiam, nec viliora sibi affectans, nec lautiora detrectans. Qualitati coctionis, qua caeteris ministratum est, usibus suis umquam aliquid adici vel [Col. 0288B] mutari [1619 1Kb] permisit. Panis aequalis et similis, vinum ejusdem mensure et saporis, nullo universalitati diversum aliquando fuit. Festis diebus, quibus quam lautius et exquisitius fraterna jucunditas in honorem Domini vel sanctorum potest apparare consuevit, quaecunque apponebantur libere sumebat. Hoc non utor, illud affer vel para, numquam ex eo auditum. Ita in nullo aliquando cibo et potu notabilis apparebat. Quin et ipse, ut talium adprime peritus, parari hec quam lautissime his diebus faciebat, et nullo apparente typo sumebat. Corpus ei pene naturali semper insolubilitate duruerat, ut difficile cibus in eo decoqueretur. Inde pociones herbarum aut plerumque quae ad id facerent vel conducerent pigmentorum, libenter sumebat; his tantum admissis, reliqua [Col. 0288C] medicorum tam diversa arte confecta recusabat. Illud [1620 1Kb] certe summo nisu servatum est, ut vix aut numquam in ebrietatem aut crapulam ex quamlibet praeter solitum sumpto cybo vel potu deduceretur, vel unde quicquam consueti operis rei divinae noctu vel interdiu intermittere cogeretur. Ita et foris communiter ceteris convivari videbatur, et in ipso convictu sibi statutam percipiendorum alimentorum mensuram non excedebat. In illud apostoli: Scio et esurire et satiari (Phil. IV, 12), eum prae ceteris hujus temporis summa arte et quadam veluti disciplina institutum et consummatum palam enituit. Nec enim esurie demissior, nec refectione * [1621 1Kb] umquam apparuit elatior. Ad summam, poenitentiae rigorem eundem [1621 1Kb] usque ad finem vitae mira perseverantia [Col. 0288D] tenuit, quodque tantum superexcellit, ut a nobis quolibet sermone expleri non possit. Unde his modo imposito, ad ea quae de exterioribus ejus gestis scire potuimus stilum vertamus. In quibus partim prudentia sagacis ingenii et robur animi virilis gratiae supernae adjuti, partim sola divinae virtutis operatio, ubi humana adesse non poterant auxilia, sunt demonstrata.

[Col. 0289A] 95. Cum [(399) 1Kb] primo, ut superior textus docuit, ibidem sancti viri prompta domni Adelberonis episcopi voluntate ad locum Gorziam jam dictum convenissent, aliquandiu quidem ope ejus in primis sustentati sunt, quia necdum facultas ei fuerat, ut de possessionibus monasterii, quae jam abhinc longe retro beneficio secularium cesserant, eis aliquid restitueret. Inde cum aliqui divinitus inspirati fama bonae opinionis illuc confluere cepissent, et sancte congregationis augesceret multitudo, res vixdum tenuis exiguum prae ea quae tunc non tanta, nedum ad eam quae post futura sperabatur in dies magis magisque augendam numerositatem, pollicebatur stipendium. Ad hoc et idem vir sanctus Adelbero, regno tunc diversis perturbationibus concitato circa [Col. 0289B] plurimas curas distentus, minus eis solito prospicere poterat. Inde compulsi, jam aliena solatia pene quaerere destinaverant. Et quia sub idem ferme tempus (DCCCCXXXIV) Ogo praepositus tunc sancti Maximini, felicis postmodum exempli, a saeculari conversatione se restrinxerat, et ope ducis Gisleberti idem monasterium ad regularem conversationem reduxerat [(400) 1Kb] , ejusdem pio molimine praepositi illo se transferre aliquantisper assensum flagitaverant * [1622 1Kb] .

96. Cum inter haec domnus Einoldus rem fluctuantem saniori comprimens * ratione [1623 1Kb] , quadam die inter caetera exortationis verba omnes sic alloquitur: Scriptura, inquid, asserit (Prov. XVI, 7), quia cum placuerint Domino viae hominis, inimicos [Col. 0289C] quoque ejus convertet ad pacem. Neglegentiam ergo nostram hinc advertere possumus, quia si eo quo oportuerat studio mens nobis in divina intenderet, facile Domino fuerat virum hunc flectere, et nobis comem [1624 1Kb] et beneficum reddere, et cor ejus ad quod nobis expediret convertere. Pluribus deinde, quae ad ea conducerent, eos exortatus, et ut novitatis suae conversionis memores, qui eis tunc fervor fuerit, retractarent, et ne quid nunc languidius frigidius ac neglegentius apud se ageretur caute perspicerent, ac si quid horum sentirent omni vigilantia instaurare contenderent, tantos repente eis animos reddidit, ut nunc singuli, nunc omnes, in novam quandam conversationis pugnam acriter conspirarent (DCCCCXXXV). Ad consueta [Col. 0289D] quisque et regularia majora [1625 1Kb] et productiora adjicere; ipsa licita sponte sibi subtrahere; cybo, potui, somno, linguae, seu cuilibet corporis requiei, minimum quiddam indulgere; ut tunc primum quasi conversationis initia viderentur arripere.

97. Cum interim praedicti Ogonis, praepositi sancti Maximini, ducisque Gisleberti suasio de migrando eos [Col. 0290A] stimularet, et jam ferme triennio episcopus loco abstinuisset, forte pro viro quodam juris monasterii, qui rebus quibusdam episcopalibus praeerat, Johannes Mettis advocatur. Blande primum ab episcopo convenitur, ne sibi quod peteret denegaret. Vestra, inquit, peticio jussio est.---Virum illum, inquit, mihi cedas deposco. Ille paulo commotior, ut cui mens longe alias intendebat: Exemplo * [1626 1Kb] , inquit, fabule David nunc utimini, ubi dives innumeris quas habebat ovibus parcens, hospiti supervenienti unicam pauperis ovem vi abstractam jussit apponi. Sic cum infinita reliquorum copia abundetis, unum hunc nobis pauperibus praeripitis. Adducto supercilio cum se ille, vix aliqua animi commoti verbo signans indicia, avertisset, Johannes se e conspectu [Col. 0290B] proripuit. Fridericus monachus sancti Hucberti, cujus supra mentio facta est (cap. 55), sub ipsa ferme ora ingrediens, et ex vultu dejecto animum perpendens: Quid, inquit, supercilia vobis sic video dependentia? Nam hunc, ubi commotior esset, habitum velud naturalem sibi induerat. Ab hoc, inquit, insano Johanne, ut numquam antehac a quoquam ita contemptus sum, ut nec pro homine uno apud eum intercedere voluerim. Ille conscius quae extra conflabantur consiliorum: Nisi, inquit, providebitur, proxime cunctis eis carebitis. Nam cum duce et praeposito, quia a vobis parum sibi adest auxilii, eos jam dudum conscivisse cognovi; utque in sancto Maximino traducantur, ocius maturatur: Concite Johannes revocatus, et cur injussus [Col. 0290C] abisset rogatus, cum silentium tremebundus teneret: Non te, inquid episcopus, tam animosum credebam, nec in re tam fere nulla ita difficilem estimabam. Peto igitur, hominem vel usque ad aliquas inducias mihi cedas. Ille quit in causa esset intellegens---nam pactio pecuniae intererat.---Quantumcumque, inquit, jubetis?---Ad quadraginta, inquit, dies. Et ille: Etiam ad annum, si placet.

98. Non diu post haec episcopo quiescenti persona quaedam terribili ac minaci vultu apparens, hec sibi cum quadam austeritate dicere videbatur: Bonum bene cepisti, sed a coeptis nimis cito defecisti. Cave * ne * haec * [1627 1Kb] defectio majorum tibi causa sit ruinarum. Repara [1628 1Kb] quae coepisti, ne in deteriora [Col. 0290D] procumbas. Experrectus et secum multa pertractans de opere a se coepto religionis, et tanto tempore neglectam [1629 1Kb] * hanc esse, commonitionem non sine acri dolore perpendit. Cubiculario mox cui Matzilino cognomen accito. Summa, inquit, maturitate Gorziam proficiscere et abbatem [1630 1Kb] Einoldum huc continuo adesse jubeto. Ipsam forte noctem abbas Mettim egerat, ac diluculo reditum parabat. [Col. 0291A] Moxque matutinis dictis abcedens, cum porte civitatis accessisset, clavesque ibidem opperiretur, ecce nuntius ad se accersiendum missus adproperat, eoque [1631 1Kb] viso ac salutato: Labore, inquit, me relevastis; nam ad vos huc evocandum mittebar, dominusque vos continuo sibi jussit adesse.

99. Illo mox adveniente reque tam repentina episcopo stupefacto, ut ingrederetur jubetur. Salutatione invicem data et reddita: Diu, inquid episcopus, est, quod rebus aliis obstantibus Gorziam non veni; sed Deo volente animus mihi esset illuc veniendi.---Cum maximo, inquid, vos videbimus gaudio.---Precedite, inquit, vos, et quo die ut eam videbitur, resignate. Erant tunc dies jejunii quatuor temporum mensis secundi [(401) 1Kb] in crastinum, et [Col. 0291B] eis exactis ut fieret dixit. Non opus est, inquit abbas, ob hanc causam differri; sed ipse hodie praecedam, et cras vos hora qua videbitis exspectabimus.---Hora, inquit, tertia veniam. Crastina profectus, cum jam monasterio propinquare cepisset, loco qui dicebatur Ad crucem, equo dejectus ac discaltiatus, sic usque ad monasterium pedes incedit. Exceptus, oratione facta, conventu advocato, vestigiis eorum supplex prosternitur, neglectum sui circa eos ad id usque temporis accusat, spe de se meliori eos deinceps recreans *, veniam [1632 1Kb] summissus exorat. Ea facile impetrata, villam quondam juris monasterii, quam etiam tunc germanus ipsius Gozilinus in benefitio retinebat, quae Waringis villa [(402) 1Kb] dicitur, eis continuo contulit; dans mandata ministro, ut nisi [Col. 0291C] omnes reditus integre abbati assignaret, si quid fraudis ibi machinaretur et doli, maledicto Dathan atque Abiron sub Christi praesentia multaretur.

100. Post horam jejunii refectione exhibita, omni cum alacritate episcopo abscedente, mox in crastinum abbas cum senioribus quibusdam ad villam proficiscitur possidendam. Cum obiter ad castrum quod Scarponna [(403) 1Kb] dicitur pervenissent hora fere tertia, equus Johannis claudicare coepit. Quid, inquit abbas, equus ille sic claudicat?---Ferro, ait, perdito dolet.---Non ultra procedas, inquit, donec imponatur; nos hic interim opperibimur. Cum ad forum concitus declinasset, quidam fortuitu, quo tenderet, requisivit. Ille paululum cunctabundus. Proderit, inquit, si me non celabitis.---Unde, ait, [Col. 0291D] tu es?---Ex villa Portus [(404) 1Kb] , inquit. Erat autem haec etiam praedictae possessionis. Illuc, inquit, imus, ex jussu episcopi eam possidere.---Paucis me, ait, audite. Census totus pecuniae adhuc ibi retinetur; nam cum proxime eum ministro episcopi is qui collegerat attulisset, quia quinque forte solidi [Col. 0292A] defuerant, nisi simul totum accipere recusavit. Sed et annona anni praeteriti adhuc recondita jacet, ipseque minister partem non modicam suis usibus sequestravit.

101. Johannes celeriter equo ferro imposito rediens, et in aurem quae didicerat abbati locutus, ministrum episcopi hora circiter quinta conveniunt, qui tunc forte apud praedium nomine Laium [(405) 1Kb] cum comitissa Eva tunc vidua [(406) 1Kb] , cujus ipse tunc advocatus erat, morabatur; Albulfus [1633 1Kb] vocabatur. Is mandato episcopi accepto: Hodie, inquit, hic queso manete, cunctaque praebebo necessaria, donec praemittam, et condigno vos ibi honore excipiam. Quibusdam assentientibus, Johannes profectionem sine dilatione instimulat. Senioribus quibusdam [Col. 0292B] dicentibus, puerilia haec esse consilia, et pocius ea die ibi quiescendum, frustraque esse absque ullo opere laborare, abbas: Satius, inquit, est, properemus. Johannes celerius praecurrens---nam non plus leugas tres aberant---refectioni habilem domum in villa ipsa praeoccupat, caeteraque ad id diligentissime praeparat. Moxque horreum ingressus, callidus omnium explorator, ut sibi erant praedicta, ordine cuncta invenit. Census collectorem continuo advocans, ne quit ex tota quam penes se adhuc retinebat summa prorsus sit diminutum usque in praesentiam abbatis et ministri episcopi, vehementer ex auctoritate interminatur episcopi. Interea abbatem cum suis advenientem lautissime excipit, ministro in crastinum exspectato; ab eo [Col. 0292C] sub noctem clam nuntius missus censoremque conveniens, ut sibi peccuniam [1634 1Kb] quam pridem attulerat domino suo deferendam daret; ille interdictum sibi ex verbo episcopi dicens, vacuum remisit. Condicto in crastinum minister cuncta, ut jussa erant, exequitur, et juri eorum integre possessionem, quae tota centum mansuum quantitate protenditur, incolis sacramento addictis, assignat.

102. Albulfus tacite nuntium abbati dirigit, ut quaedam [1635 1Kb] , que ex suo contractu ibi habuerat, sibi reddi juberet. Cumque scitum [1636 1Kb] esset, nihil prorsus ejus ibi esset, sed cuncta usibus domini cedere, consilium forte fuit, ut solidi decem aut quindecim pro bona ejus executione darentur. Nuntius nisi libras duas acciperet recusans, dominoque renuntians: [Col. 0292D] Stulte, inquid, egisti, quod offerebatur rejiciens; nam forte jam nec ad assem pervenitur. Ipse postmodum jam aperta fronte, sua sibi * dixit * [1637 1Kb] nisi reddantur, episcopum ob injurias conventurum. Johannes: Et nos, inquit, non diffugimus; forsitan res ejus non damnis augebitur. Ille [Col. 0293A] conscius retro commissorum: Domini mei, inquit, elemosine in nullo obniti vel obstare cupio; tanta ego alias gratia ipsius mihi collata retineo, ut facile his, etiamsi plura essent, amoris ipsius gratia carere, quin et mei juris hereditarii, si quit competat, ultra velim adjicere. Ita re cuncta sedata, partem aliquam [1638 1Kb] , fructuum ei cesserunt, et pro bona ejus postmodum in se pace ac gratia, et ut sicubi opus existeret in sui defensione eo deinceps uterentur, ex argento similiter aliqua largiti sunt.

103. Simili [(407) 1Kb] modo non multo post, dum fratres pro quadam proxime sibi possessione frequentibus pulsarent precibus, difficilisque omnino pateret effectus, remque jam desperatam divino solo referrent auxilio, repente episcopus abbate accito: Quod tanta, [Col. 0293B] inquit, importunitate eluctatum tandem habete quod poscitis. Nec mihi gratiam ullam, sed beato Petro, qui me nocte vehementer perterruit et ut facerem coegit, rependite.

104. Tempora [(408) 1Kb] dissensionibus nimis, regnum hac illac quoque sibi trahente fluctuabant. Octo, maximus post rerum augustus, post genitorem, strenuum per omnia regem Heinricum, prima regni tunc auspicia ceperat, sub quo Gislebertus ducatum regni Lotharii, Everardus Franciae Austrasiae et quorundam trans Renum tenebat locorum. Transrhenana interim quieta manebant. Nostra varie infestabantur, nec jugum facile admittebant. Inde Boso quidam, filius dudum principis Burgundionum Richardi, partem aliquam regni sibi evindicans [Col. 0293C] castrisque se continens munitissimis, dominatum cujusquam prorsus respuerat. Victoriacum Campaniae castrum obtinens, inter reliqua circumpositorum possessiones [1639 1Kb] quasdam monasterii Gorziensis acsi jure hereditario [1640 1Kb] usurparat. Ad has reposcendas, si forte apud talem virum vel pro divino timore locus precibus ullus esset, Johannes ab abbate [1641 1Kb] et fratribus est destinatus.

105. Ille, cui oboedientia cuncta difficilia vel impossibilia facilia et possibilia reddiderat, per infesta latrociniis loca et quae multitudini quoque essent formidanda, uno tantum comite ex familia sibi assumpto, iter aggressus est. Dum ex improviso advenisset, comiti nunciatur, et quidnam ferret incertum coram intromissus, ubi legationem abbatis [Col. 0293D] et servorum Dei pro re qua mittebatur absolvit. illo in iram concitato: Quis te, inquit, maleficus huc adduxit? Ubi custodiae illae meorum, ut eas sic pertransieris, afuerunt?---Quomodocumque, inquit, adductus sim, huc perveni, et mandata et preces servorum Dei ad vos afferro, ut quae de rebus ipsorum invasistis, propter amorem Dei et timorem vel [Col. 0294A] reverentiam sanctorum ejus restituatis. Interrogatus quae essent, et audiens, omnimodis abnegat [1642 1Kb] , et ut se cito summoveat, imperat. At ille: Ego, inquit, summoveri possum; alii item multo nostrorum sunt plures et potentiores, qui vicibus succedere non cessabunt, nec a latratibus eorum requiem dum vivetis habebitis.---Quae mihi, inquit, cura latratus eorum?---Clamabunt, inquit, assidue.---Ad quem rogo? Num ad regem nescio quem tuum? Num ad ducem tuum illum Gislebertum? quem ego acsi servum meum reputo novissimum? Pari modo et de episcopo suo est Adalberone, quem ipsum utique quantum mihi virtus fuerat invare decreveram, qui de vitrico quoque ejus Richizone ejus causa vindictam sumpsi; sed quia nunc contra [Col. 0294B] me ad Gislebertum defecit, viderit quid ei ex hoc commodi cesserit. Tunc Johannes: Clamabimus, inquit, ad Deum, qui aeque personam nostram accipiet et vestram.

106. Ille commotior: Non hinc, ait, caballum referes vel jumentum. Potestati vestrae, ait, hoc erit et quando aliud non erit consilii, pedes redibo, non ceteros tamen ob hoc deterribitis [1643 1Kb] . Ille jam magis accensior: Membris jam ipsis quoque, inquit *, multaberis * [1644 1Kb] . At ille: Vobis, ait, id facile efficere; mihi autem non minus poena est *, quod * [1645 1Kb] utique non satis dolebo. Si oculis privabitis, magnis me curis et laboribus levabitis, quia sedens quietus psalmis et orationibus intentior esse valebo. Cum de virilibus ille minaretur: Maxima me, ait, [Col. 0294C] sollicitudine securum reddetis. Jam fere arripi jusserat eum, cum conjux prudens sane mulier intervenit, et ne tali se infamia dehonestaret, supplex monet, ne jam nec monachis vel servis Dei parcere diceretur; et quia postulata negabat, saltem illesum abire permitteret. Ita dimissus, et a comitissa [1646 1Kb] , quae satis compte eum [1647 1Kb] exceperat, quiddam [1648 1Kb] viatici percipiens, dato sibi ab eadem duce quodam, qui usque ad loca latronibus libera [1649 1Kb] eum tuto perduceret, iter festinus arripuit.

107. Circa horam fere tertiam villam quandam ingrediuntur, ubi mercatum ea forte die habebatur; et ecce multitudo per totum forum diripientium, vendentibus atque ementibus aeque spoliatis, mortem [Col. 0294D] insuper, si quid oblatrarent, minitantium. Johannes comitem quem ex monasterio sumpserat clipeum ferentem intuitus: Hic, inquit, clipeus damnose nobis advectus est, quia nec tu eo ut expedibit uteris, et ipse in nos forsitan impetum concitabit.---Quia tu, ille inquid, ceteros mortalium solus ita confidentissimus incedis, et merito dignaque morte peribimus. Cum repente dum hesitant [Col. 0295A] quendam sibi notum dux quem comitissa dederat conspicatur; eo accito causaque dicta: Maximo, inquit, huc periculo advenistis, et an vos huic quoque pacto expedire possim ignoro. Johannes ad haec: Vel trans silvam usque, quae proxima, conspicitur, nos perducere possis, caetera Dominus procurabit. Ita turbam praetergressi, gradu pacifico ac temperato ad silvam usque procedunt. Fronte [1650 1Kb] captato, stimuli acrius subiguntur, ac praepeti cursu saltu transmisso, libero jam gramine quodam cibum sumpturi descendunt.

108. Johannes panis [1651 1Kb] casei ac piscis quiddam ex subsellaria pelle producens. . . . . equi * [1652 1Kb] post tergo sui soluto, ducem ad sumendum cibum hortatur. Inter edendum dux adjecto * [1653 1Kb] suspirio: [Col. 0295B] Tres aut certe quattuor, inquit, menses sunt, quibus nullo juste adquisito cibo vel potu usus sum, praeter quo nunc utor. Nosque omnes, ve nobis miseri! non nisi praeda et calamitatibus vescimur miserorum. Ad haec Johannes salutarem ingressus doctrinam, juvenem [1654 1Kb] multis adversus haec hortabatur, multoque melius inopiam, famem sitimque ferendam, quae Deus utique ut avibus et vermibus sublevaret, quam his quibus Deus offenderetur insistere. Tandem ad hoc sermo processit, ut ab ea die, se ab his temperaturum promitteret. Refecti, juvene dimisso, Johannes dum vespertinae synaxi signum daretur, Gorziam pervenit.

109. Non multi interfuerant dies, ecce nuntius comitis Bosonis Gorziam veniens, anxio dolore dominum [Col. 0295C] gravi aegritudine lecto nuntiat decidisse ac pene desperatum jacere, summaque prece monachum, qui pridem a se recesserat, sibi mitti postularet. Protinus Johannes abbate jubente celer progreditur [1655 1Kb] Comiti nuntiatur adesse. Dum [1656 1Kb] coram venisset: Quando, inquit, proxime hinc digressus es, non tam prope mihi estimaveram finem vitae posse subripere. Habeto ecce praedia quae postulaveras, tantumque patronum me rerum earundem efficite, et quicquid exinde vobis deperierit, ego auro probato repensabo. His dictis vel actis dum e conspectu abisset [1657 1Kb] et hospitio, quo satis humanae [1658 1Kb] curari jussi fuerant, se recepissent, comes somno, quo jam per plures dies vel noctes penitus carens nimia tabe defecerat, ita repente [Col. 0295D] opprimitur, ut ab hora nona usque in subsequentis diei horam fere tertiam non evigilaverit. At tandem experrectus, conjugem nomine sepius iterato inclamitat, sibi aliquid quod sumat adportet. Cujus itidem jam pluribus actis diebus nulla ei copia fuerat assumendi. Quo satis delectabiliter sumpto, iterum usque [Col. 0296A] horam fere nonam obdormiens, experrectus Johannem advocat, eumque salutis suae recuperatorem testatus, honore multo deductum, et pro quibuscumque voluit praebendis paratum se offert.

110. Possessio [(409) 1Kb] erat monasterii longo jam retro tempore beneficii nomine * [1659 1Kb] ad comitem quendam palatii Hamedeum devoluta, qui simul bona monasterii sub precaria vel prestaria quam dicunt obtinebat. Eo mox * [1660 1Kb] obeunte in eadem possessione, quia proxima erat monasterio, necdum funere elato, quod Mettis fuerat deferendum, ut in basilica beatae virginis Mariae, que dicitur ad xenodochium, humaretur, Johanni Gorzie est nuntiatum. Casu tunc ibi episcopus advenerat. Johannes cito abbatem causam commonet, ordine edocens, episcopum interpellet. [Col. 0296B] Abbas mox introgressus et gravitate illa sua paululum cunctabundus, post aliqua: An, inquit, audieritis; Hamedeum vestrum dicunt defunctum?---Et ego, inquit, audieram. Abbas subjunxit: Is quiddam juris monasterii sub precaria detinebat; id nobis recipere liceat, petimus.---Omni, ait, illud libertate recipite. Abbas re Johanni relata: Quid, inquit, postulastis?---Precariam, inquit.---Ego, inquid, ex hoc nihil commonui; nam istud gratis nobis rediret; sed beneficium ut repeteretis, suasi. Protinus abbas episcopum repetens dicit: Inquit frater Johannes, me nihil utile apud vos effecisse.---Quid igitur [1661 1Kb] intenditur?---Res, ait, quasdam mensae fratrum proprias detinebat, quas ut reposcerem stimulavit. Episcopus vultu toto [Col. 0296C] demutatus: Vos, ait, numquam quicquam eorum tenuistis, et omni tempore benefitio sunt deputata. Causa vero erat quod in his difficilis videbatur, quod fratres ei plures ex matre erant, et eis usque ad id temporis parum consulere potuerat, pluribus res episcopii retinentibus, quos privare nec jus nec consilium erat---tanto robore ex superioribus episcoporum rebus fractis nitebantur---et ideo hac vel qualibet occasione ipsis germanis quo quid largiretur expectabat.

111. Huic tamen intentioni alias probati et in rebus divinis spectati sancti viri miro ordine divinitus est refragatum. Nam abbate responso ejus pene ab omni ulteriore conatu *, deterrito *, episcopus * vespertino [1662 1Kb] * conventu, quo pridem valde oblectari solitus * [Col. 0296D] erat *, et * ante * [1663 1Kb] satis jucunde eis fuerat convivatus, ivit quidem, sed nonnisi panea ore libans, protinus rediit. Moxque dicto completorio stratu se locat. Multa secum versans, medium fere noctis insomnio fatigatur; ubi nullo somnum datur adsciscere pacto, ut moris sibi erat surgit, et orationi [1664 1Kb] [Col. 0297A] [1665 1Kb] incumbere temptat, sed ea adsolitis intentionis viribus [1666 1Kb] ita ei resolutior fuit, ut stratum accidiosus repeteret; ibi diu somni cupidus, diverso lateris motu defatigatus [1667 1Kb] *, nec ullo effectu ejus potitus, surgit, arcam martyris petit, culpam coram stratus fatetur, voto res quibus de agebatur spondet reddendas, baculum insuper altari superponit: Hoc, inquiens, martir sancte, tuum tibi restituo. Genibus flexis, orationem intentiorem numquam praeterea se neque valentius fudisse professus est. Oratione assurgens, stratum petiit, in somnum concite solvitur, et pervigilia prius inquieta ordine post naturali compensans [1668 1Kb] , in nonnullam aurorae partem somnus pertrahitur.

112. Jam sole rubente experrectus et ymnorum [Col. 0297B] sibi solito solvendorum memoria perturbatus, satisque causam secum retractans, tandem [1669 1Kb] laudes surgens explevit. Mox Johannem jubet acciri. Quo praesente: Mala me, ait, nocte confecisti; i, et baculum altari inpositum cape, et possessiones quas postulaveras posside. Ille pedibus provolutus: Non, inquit, domine, ita convenit. Vos paululum ut defatigatus requiescite, et interim horae primae signo dato et celebrato, conventum fratrum adite, et non uni, sed omnibus, quod omnium est dono gratuito restituite.---Ita fiat, inquit.

113. Ecce solito maturius turba suorum diversis ex locis convenit. Nam ipse ibi, ut sibi morem fecerat, duobus vel tribus clericis totidemque cubiculariis contentus, mox monasterii [1670 1Kb] januam penetraverat, [Col. 0297C] cunctis se comitantibus ablegatis, secularium extraneus morabatur. In his qui convenere erat germanus ejus * Gozlinus * [1671 1Kb] . . . . . . Qui * ab * aecclesiae custode quodam incauto porta * monasterii * aperta * intromissi *, recti cubiculum episcopi quiescentis petebant. Johannes * [1672 1Kb] ut * adventum * eorum * celerius comperit, festinus in occursum venit, et quia infra monasterium * loqui * religio fuerat, signo ut se sequerentur dato, januam eos longe usque * reverti * fecit *, custodi in aurem susurrans, ut statim a tergo januam obcludat. Ibi eos diversis allocutionibus illis parum jucundis aliquantum detentos, et episcopum, quia noctis incommodo dormire nequiverit, tunc tandem quiescere dicens, ut quippiam cybi interim---nam aestatis [Col. 0297D] erat tempus---capiant monet. Illis recusantibus, nec nisi colloquium episcopi se quippiam velle dicentibus: Satius, inquid, id est, dum ipse, jam solitis sibi rebus expletis, copiam se conveniendi exhibeat. Ita eos demoratus, et concite parata gustatione implicitos, ipse intro regressus signum pulsat; prima dicta psalmisque solemnibus, in capitulum episcopus invitatur. Nonnulla pro tempore [Col. 0298A] fratribus exhortatione facta, fratres rem jam partim edocti postulationem rerum faciunt praedictarum. Quibus in nullo abnuens, baculumque praetendens: Habeat quod suum est martir beatus, vosque mei memores habetote.

114. His peractis, mox qui convenerant irrumpentibus, vehemens sibi a germano fit super rebus eisdem vexatio. Jam monachis ea reddita responsio, multis ille insuper instare et monachis omnia undique abunde sufficere, suis magis eum debere consulere. Ubi nihil proficit, et episcopus cibo cum fratribus sumpto progreditur, iterato ab ipso limine [1673 1Kb] monasterii per totam viam usque vadum fluminis super his sermo repetitur. Jamque vadum ingressurus cum multo jam tedio afficeretur: Frustra, [Col. 0298B] inquid, nitimini. Vere si mediam partem episcopatus ipsis monachis concessissem, nec passum pedis eis propter quempiam vestrum auferrem.

Plura sunt alia, quae, quotiens oportunitas tulit, Johanne interveniente monasterio multis jam temporibus abalienata recepta sunt. Sed * quia * lectorum * animi * ad * finem * [1674 1Kb] festinant, tempori plurimum * parcentes * ad * reliquum * vitae * ejus * [1675 1Kb] stilo percurrendum accedamus.

115. Legatio regis Hispaniae * Abderahamenis * (DCCCCL?), fama * gloriae * [1676 1Kb] insigniumque factorum in gentes diversas tunc jam magni regis *, postmodum * vero * Caesaris * augusti * [1677 1Kb] , domni Ottonis perciti, forte cum muneribus pro regia munificentia [Col. 0298C] missis * advenerat * [1678 1Kb] . Legati, quibus episcopus quidam praeerat, dignitate solemni pro tanta magestate excepti, diuque retenti; inter moras episcopus, qui legatis praeerat, mortem obit. Dum a nostris qui item eo remittantur disquiritur, post nonnulla aliquandiu tracta consilia, id demum convenit, ut quia idem rex sacrilegus et profanus, utpote Sarracenus, et a vera fide prorsus esset alienus, quique quamvis amicitiam [1679 1Kb] expeteret principis Christiani, in litteris tamen quas miserat blasphema [1680 1Kb] * nonnulla in Christum evomuerat, cum scriptis imperialibus [1681 1Kb] quae ferrent, vocem quoque suam ipsi aperire, et si quo pacto divinitus daretur, inmutare possent perfidiam.

116. (DCCCCLIII.) Forte sub ipsos [1682 1Kb] dies Adalbero [Col. 0298D] noster, sacrae memoriae, palatium adierat. Bruno, magno ac felici postmodum futurus usui et decori, germanus regis, sapientia et prudentia cum [1683 1Kb] rerum publicarum tum [1684 1Kb] * omnium liberalium eruditione disciplinarum ita adprime eruditus, ut sui temporis omnes superaret et antiquos pene aequiperaret, cui insuper et Grecae lectionis multa accesserat instructio, omnium tunc temporis publice ac privatim agendorum communicator ac [Col. 0299A] prudentissimus erat consultor, eique imperialium data provintia litterarum. Is variae caeteris consultantibus, nostrum Adalberonem sacrae memoriae nominat episcopum, nullique aptius id negotii sic addit [1685 1Kb] posse injungi, quia ipse plurimos perfectorum virorum haberet, quos humanis nequaquam cessuros terroribus satis constaret, utpote seculo jam defunctos et libero pro fide coram quibuslibet protestatibus ore loquuturos. Convenitur continuo episcopus, et ut duos suorum idoneos legationi Hispaniarum paret imperatur. Mandatis acceptis, abbatem Eginoldum advocat, regia mandata insinuat: suorum duos disquirat, qui imperata perficiant. Lecti primum duo Angilramnus et Wido, regiaeque majestatis * jussu * ex * monasterio * [1686 1Kb] sumptus [Col. 0299B] et copia parantur itineris; ad hoc et quo Virdunensis * quidam *, gnarus * [1687 1Kb] partium Hispanarum, qui eos jussus erat deducere, mora omni * postposita * veniat * jubetur * [1688 1Kb] , cum ecce praefatus Wido, alter delectorum, die quadam pro qua nescio neglegentia * in * conventu * fratrum * [1689 1Kb] increpitus, in tantae asperitatem proterviae tam in abbatem quam in universum erupit collegium, ut ad ultimum, cum tumor nimiae animositatis et insaniae in eo nequaquam reprimi valuerit, nec regularem pati disciplinam aliquatenus adquieverit, demptus cucullo monasterio pelleretur. Id imperatori [(410) 1Kb] continuo nuntiatur. Jussum, illum abradi, aliumque pro eo asscribi.

117. Cum diu his quereretur, omnesque prorsus [Col. 0299C] refugerent, nec in tanta congregatione quisquam inveniri posset, qui se id aggredi ullo modo posse fateretur, Johannes repente nihil cunctabundus se ultroneus offert. Abbate aliquantulum aegre ferente, quod, in eum tota re monasterii incumbente, grata ipse quiete potiebatur, eo numquam si esset possibile abstinere pateretur; vicit tamen perfectio caritatis, quae non quaerit quae sua sunt, sed potius quae alienorum. Simul quia videbat virum cupidum esse martirii, si fors ita tulisset, Christo potius transmittere quam suis optavit necessitatibus retinere. Ita assensus imperatori ex legatione episcopi, Johannes dirigitur. Imperator multo hoc amplius delectatus, quem aetate et prudentia ad id negotii omnimodis idoneum advertebat, mandata cum litteris [Col. 0299D] seu muneribus imperatoris ei committit, praedictumque Virdunensem [(411) 1Kb] , cui nomen erat Ermenhardo, socium ob locorum regionumque notitiam facit; cui munera tradi Johannes expostulat, [Col. 0300A] ipse litterarum tantum bajulus fit. Rediens Gorziam, iter ocius accelerat, posthabitisque socii procrastinationibus, ipse litteras secum habens, omnium sanctorum precibus commendatus et votis, proficiscitur. Sumptus omnis ex monasterio ei factus. Ministri monachus tantum unus, Garamannus vocabulo, ordine diaconus, bone per omnia indolis additur *. Caballi * ad * equitandum * et * sarcinas * portandas * [1690 1Kb] quinque sunt delegati. Socius morabatur * in * [1691 1Kb] vico quodam non multum a Tullo distante, qui videlicet * Johannem * Scarponnae * [1692 1Kb] insequitur; hinc Longohas [(412) 1Kb] , Belnam [(413) 1Kb] , Divionem, Lugdunum. Hispaniam [1693 1Kb] versus intendunt.

118. (DCCCCLIII.) Ubi [(414) 1Kb] sarcinis navi impositis [Col. 0300B] Rhodanoque usque ad certum locum vehendis, dispendium perpessi non modicum---nam navibus invasis, plura suorum amiserant,---post quaedam recepta Hispaniam tendit. Barcinonam [1694 1Kb] venientes, quindecim diebus morantur, donec nuntius Tortose missus est. Ea prima regis Sarracenorum erat. Dux continuo eos properare resignat, exceptosque mense integro detinet, adque ad omnem copiam procurat, donec velocius regi Cordubae nuntiati, de exceptione eorum per singulas civitates vel loca digne regia mandatum est honorificentia. Tandem Cordubam regiam urbem deducti, a palatio domus quaedam duobus fere milibus distans eis est delegata; ubi regifico [1695 1Kb] * luxu omnibus etiam praeter usum exhibitis, per nonnullos dies coacti sunt [Col. 0300C] remorari.

119. (DCCCCLIV.) Cum jam morarum tederet, curque praesentia regis tamdiu retinerentur, ab his qui se procurabant disquirerent, dictum est, quia nuntii prius missi a rege nostro triennio erant detenti, se ter tantum, id est novem annos, condictum esse a conspectu regio abstineri. Interea quidam ex palatio illuc viros visum venientes causamque adventus eorum percunctantes, dum callide cuncta explorant, nihilque ab eis certi acciperent, qui sibi nisi praesenti regi mandata cuiquam edicere fas nullo modo esse dicebant, illi jam cuncta se praecepisse jactabant, et quia contra leges ipsorum litteras regi afferrent ultimumque eis sine dubio instare periculum, quia et ipse jam littere in noticiam principum [Col. 0300D] devenissent. Et revera, quamquam dolo contigerit, ita erat. Nam a civitate Tullo nostrae provinciae, comitem episcopi legati defuncti, de quo dictum est, quendam secum presbiterum assumpserant, [Col. 0301A] qui toto deinceps itinere eis in omnibus communicans, cum Tortosam, que prima erat regni Sarracenorum, venissent, metuens vite, si, cum comes legati defuncti fuisset *, absque * litteris * reverteretur *, litteras * eorum * ut * [1696 1Kb] fido sibi poscens monstrari, citius excipit *. Atque * interim * eis * [1697 1Kb] Augustae et reliquis civitatibus, ubi Tertosa * relicta * ierant * [1698 1Kb] , remorantibus [1699 1Kb] , ipse Cordubam praecedit cum litteris. Quae * quomodo * vulgo * innotuerint * [1700 1Kb] , parum cognitu fuit; ceterum rumor optimates * populumque * [1701 1Kb] commovit.

120. Itaque primates, inter se consilio habito, et utrum in noticiam regis ea jam venerint disquirentes, ubi parum id compertum habent, per se regem [Col. 0301B] super hoc statuunt perquirendum. Lex enim tam inprovocabilis eos constringit, ut quod semel antiquitus omni ei genti praefixum est, nullo umquam liceat modo dissolvi; parique [1702 1Kb] nodo rex populusque tenentur innexi, omnisque transgressio gladio feritur. Si quid ab inferioribus [1703 1Kb] , rex, si quit rex ipse commiserit, cunctus in eum populus animadvertit. Eis in legibus primum dirumque est, ne quis in religionem eorum quid umquam audeat loqui. Civis sit, extraneus sit, nulla intercedente redemptione capite plectitur. Si rex ipse audierit et in crastinum gladium retinuerit, ipse morti addicitur, nec ulla intervenire potest clementia. Primoribus ergo illis palatium petentibus, cum regi super hoc per nuntios suggessissent---nam accessus [1704 1Kb] ad eum [Col. 0301C] ipsum clarissimus [1705 1Kb] , et nisi maximum quid ingruerit nullus, tantum litteris per sclavos cubicularios omnia perferuntur---ille nihil eorum ad se perlatum rescribit. Amici legatos sibi missos, eosque filium suum in domo propria percepisse, necdumque se quid afferrent rescisse. Ita tumultus illorum sedatus est. Nam pro certo jam ad eum rumor venerat, et missis clam nuntiis vera esse compererat, sed timore suorum taliter rem omnem suppresserat.

121. Rex undique meticulosus [1706 1Kb] ancepsque, periculum sibi posse imminere considerans, artibus omnis generis que evadat pertemptat. Et primo quidem Judeum quendam, cui nomen Hasdeu, quo [Col. 0301D] neminem * umquam * prudentiorem * [1707 1Kb] se vidisse aut audisse nostri testati * sunt *, ad * eos * misit * [1708 1Kb] , qui de omnibus ab eis ipsis penitus exploraret. Is quoniam * fama * perferente * [1709 1Kb] dispersum fuerat, regii eum bajulum esse mandati, ut * animum * Johannis * sibi * conciliaret * [1710 1Kb] primo, quo sollicitabantur metu eum erigit, nihilque mali quemquam * [Col. 0302A] [1711 1Kb] eorum ibi passurum, sed cum honore patriae remittendos edicit. Multa de ritu gentis, et qualiter se coram eis observare deberent, commonuit. Ipsi juniores a quibuscumque vanis lascivis motibus locutionibusve compescerent; nihil tam parvum fore, quod non mox regiae notitiae perferretur. Si copia sibi egrediendi pateret, ne qua scurrilitate feminis saltem nutu se applicarent, nullam sibi pestem truculentiorem futuram; legem sibi propositam nullatenus excederent, quo nullo observatius notarentur, deprehensique nihili penderentur. Johanne ad ea prout competebat respondente, atque acceptissime monitorem ferente, suosque ex contrariae partis homine suffundente, post plura invicem conserta, pedetemptim Judeus causam ingreditur. Quid missi [Col. 0302B] ferant, sollicite disquirit. Dum paululum cunctari videt Johannem,---nam tunc secreto inter eos agebatur,---sui dat fidem silentii, immo si opus sit tuti opem consilii. Johannes cuncta ordine digerit. Dona regi missa, epistolam praeterea auribus regis inferendam; absque ea neque dona exhibenda, neque praesentiam, sibi regis fas esse conveniendam. Sententiam simul epistolae verbis aperit. Periculosum, inquit Judaeus, cum hac regem videre. Cauti certe sitis, quit nuntiis vobis missis regi respondeatis. Legis enim severitatem jam vobis innotuisse [1712 1Kb] non * dubito *, eique declinandae prudenter oportet consulere.

122. Illo tunc discedente, post aliquot menses episcopus quidam Johannes ad eos missus est, qui post multa [Col. 0302C] mutuae confabulationis rogata et reddita, ut fit inter fideles, colloquia, mandatum regis subinfert, ut cum muneribus solummodo [1713 1Kb] in conspectu regis adveniant. Quid ergo, Johannes ait, de litteris imperatoriis? Nonne earum maxime causa directus sum? quia ipse blasphemas praemisit, his etiam * vana * erroris * sui * commenta * [1714 1Kb] destruentibus confutetur. Ille ad haec temperatior * Considerate * [1715 1Kb] , ait, sub qua conditione agamus. Peccatis ad haec devoluti * sumus *, ut * paganorum * subjaceamus * [1716 1Kb] ditioni. Resistere potestati verbo prohibemur apostoli. Tantum hoc * unum * relictum est * [1717 1Kb] solatii, quod in tantae calamitatis malo legibus nos propriis uti non prohibent; qui * quos * [1718 1Kb] diligentes Christianitatis viderint observatores, colunt et amplectuntur, [Col. 0302D] simul ipsorum convictu delectantur, cum Judaeos penitus exhorreant. Pro tempore igitur hoc videmur tenere consilii, ut quia religionis nulla infertur jactura, cetera eis obsequamur, jussisque eorum in quantum fidem non impediunt obtemperemus. Unde tibi multo satius nunc de his reticere, et epistolam illam omnino supprimere, quam [Col. 0303A] scandalum tibi tuisque, nulla instante necessitate, pernitiosissimum concitare.

123. Johannes paululum commotior: Alium, inquid, quam te, qui videris episcopus, haec proferre decuerat. Cum sis enim fidei assertor, ejusque te gradus celsior posuerit etiam defensorem, timore humano a veritate praedicanda nedum alios compescere, sed nec te ipsum oportebat subducere; et melius omnino fuerat, hominem Christianum famis grave ferre dispendium, quam cibis ad destructionem aliorum consociari gentilium. Ad hoc et quod omni catholicae ecclesie detestabile est et nefarium, ad ritum eorum vos audio circumcisos, cum fortis sententia Apostoli reclamet: Si circumcidamini, Christus vobis nihil proderit (Galat. V, 2). Itemque [Col. 0303B] de cibis, quos gratia communionis eorum abhominamini: Omnia munda mundis (Tit. I, 15); et: Erunt doctores vaniloqui et seductores docentes illa et illa, et inter caetera abstinere a cibis, quos Deus creavit percipere cum gratiarum actione fidelibus (Tit. I, 10; I Tim. IV, 3), et: Sanctificatur enim per verbum Dei et orationem (I Tim. IV, 5). At ille: Necessitas, inquit, nos constringit; nam aliter eis cohabitandi nobis copia non esset; quin et a majoribus longeque antiquitus traditum observatumque ita tenemus.---Numquam, Joannes, inquit, id approbaverim, ut metu, amore, vel favore mortali, divina transgrediantur statuta. Illos * enim * inde * [1719 1Kb] deflexos vobis nunc pro auctoritate * abuti * videtis * [1720 1Kb] . . . . . vobis res fuerit consensus, cum [Col. 0303C] dolere non neque am . . . . qua amorem facere videmini regni caelorum; quoniam eis vos necessitate * constrictos * assentire * [1721 1Kb] fatemini, mihi procul his necessitatibus Christi gratia libero, fixus * Domino * [1722 1Kb] miserante stat animus, quod nullo terrore, allectione vel gratia, ab his quae imperatoris suscepi mandatis deflectar. Nam nec sine epistola imperiali [1723 1Kb] , nullis inde demptis vel commutatis usque ad unum apicem litteris, eum conveniam, et si quid contra ea quisquam oblatraverit, quae sanae et catholicae fidei ferimus, et diversus ad haec asserta obvenerit, palam resistam, nec ipsius amore vitae ab attestatione veritatis diffugiam.

124. (DCCCCLIV.) Haec regi clam nuntiantur. Nam necdum illa publice a rege, quibus item publice responderet, [Col. 0303D] mandata directa fuerant, sed episcopus ille disquirendi tantum gratia advenerat. Rex callidis, quibus omnibus mortalibus praestare dicebatur, consultationibus mentem hominis modo hac, modo illac, attemptare excogitat, et tamquam muro praevalido diversa arte inpulsis machinis, ita firmitatem pectoris ejus, si quo pacto daretur, certat concutere. (DCCCCLV.) Cumque post mensem aut sex vel septem ebdomadarum spatium ei regii nuntii mitterentur, [Col. 0304A] atque ex ipso quid apud se praefinierit quererent, nihilque inmutatum a primis initiis renuntiarent, rex miraculo tantae constantiae in diversa agebatur; et primo quidem terrere eum plus metu Christianorum, qui regno ejus libere divinis suisque rebus utebantur, posse credens, die quadam qua dominica erat ei epistolam plenam minarum misit. His enim tantum diebus Dominicis, aut si qui festae nostrae religionis erant maximi, Natalis Domini, Epiphaniorum, Paschae, Ascensionis, Pentecostes, sancti Johannis, apostolorum, aut nominatorum erant sanctorum, ad aecclesiam proximam, quae erat in honore sancti Martini, permittebantur accedere, custodibus hinc inde duodecim, quos sagiones vocant, se deducentibus [1724 1Kb] . Cum ergo ea dominica [Col. 0304B] ad aecclesiam processisset, in ipso itinere epistola ei porrecta est. Et quia cartae magnitudo---nam quadra pellis vervecis erat---terrebat [1725 1Kb] *, ne * a * communione * [1726 1Kb] sacrorum quo tendebat avocaretur, interim distulit aperire *, donec sacris * peractis * [1726 1Kb] ad diversorium remearent. Ut revolvit, terrentia quaedam quae * sibi contingere * [1727 1Kb] possent invenit, nec umquam alias ita se ullis terroribus percitum confessus * est *.

125. Nam * [1728 1Kb] post multa, quae ei nisi jussis regis assentiretur comminabantur, quibus tamen nullo modo * se * motum * [1729 1Kb] fuisse testatus est, ad haec ultimum insertum est, quod si ipsum interimeret, nullum in tota Ispania Christianum vitae relinqueret, sed omnes gladio trucidaret. Addens [Col. 0304C] hoc: Cogita, inquit, quot animarum propter te interfectarum apud Deum reus eris, qui nisi contentione tua, a quo pacem et salutem magis sperare debuerant, nullo alio reatu peribunt, quique pro eis quaecumque velles optinere a nobis posses [1730 1Kb] , sin tanta obstinatione nobis adversus persisteres. His in ipsa qua ab aecclesia hospitium repetebant via tacite perlectis, dum magnis animi aestibus aliquandiu agitatur, ut vel quod contra ea consilii caperet, vel qualiter ad haec regi rescriberet, quia non [1731 1Kb] satis litteris respondendi usum habebat, repente sententiae illius caelitus, ut sepe nobis fatebatur, memoria menti terrorem omnem metumque proterruit: Jacta, inquit, in Domino curam tuam (Psal. LI, 23), et alterius: Quis fecit os hominis? [Col. 0304D] Nonne ego? (Exod. IV, 11.)

126. Mox hospitium ingressus: Frater Garamanne, inquit [1732 1Kb] , otius pellem, in qua quicquid eloquar adscribas, para. Illo statim exibente quadram exsectam, ut sumeret imperavit, calamoque parato sedenti exorsus, scriptoris velocitatem tanta verborum copia vicit, ut sepenumero scriptor, dum plurima jungerentur, se non posse excipere quereretur. Erat enim idem Garamannus ejus artis [Col. 0305A] elegantissimus atque assuetissimus. Primo ordine ad singula respondit: Se legatum missum, praeceptis imperatoriis fidem inviolatam servare; non sibi fas esse, ut cui tanta majestas litteras suas et eas non signatas crediderit, sine his faciem ejus cui directus sit videat, aut absque ipso in regis, cui missae sunt [1733 1Kb] , recitentur conspectu. Si sic patiatur [(415) 1Kb] , se in nullo regio honori defecturum [1734 1Kb] , quia . . . . . . risset. Aliter universa potius se genera * tormentorum * sustentaturum *, quam * [1735 1Kb] quicquam extra ea quae sibi indicta essent vel quantum causa * sibi * commissa * postularet * [1736 1Kb] excessurum; et sicut superioribus jam se itidem terrentibus respondere * haud * distulisset *, ita * [1737 1Kb] si etiam particulatim cuncta sui [Col. 0305B] corporis membra a minimis articulis * [1738 1Kb] usque ad summa vitalia cotidianis resectionibus decarperentur---nam non majorem umquam cruciatum inferri posse, quam si hodie hoc articulo digiti, cras altero, inde per dies singulos singulis, inde brachio, armo, post femore, crure [1739 1Kb] , pede, praecisis, postremo truncus reliquus fodiatur---non eo tamen se territum aliqua ratione cessurum. Se quoque satis compertum habere ex relatione anteriorum sibi missorum, ipsum regem jam advertisse, quod mori non nimis ipse timeret. Ideoque superfluum esse eo se velle terrere, quod ipse levissimum reputaret, jam quod scripserat, ipso interfecto nullum in tota Ispania reliquum facere Christianum, sibique reatum tantae stragis a Deo inputari, [Col. 0305C] id longe aliter se habere, nec se causam esse caedis ipsorum, sed malitiam crudelitatemque irae ipsius, ipsoque poenas interfectorum luente, sibi cum ipsis interemptis Christo propitio vitam meliorem succedere. Cum tamen id quoque Deo facile esset commutare, sicut Mardocheus quondam mandaverat Hester: Si nolueris nunc intercedere, forsitan per aliquam occasionem liberabuntur Judei, et tu et domus tua peribitis (Esth. IV, 14), ita et nunc Deum facere nihilominus posse, ut postquam omnia ab ipso rege essent promulgata, jamque ipsis cervicibus gladiis novo et inopinato ordine suis Dominus subveniret. Quocirca non hujusmodi se minis vel terroribus nosset ullatenus permoveri, quia qui Mardocheum a superbia Aman constantiae tenacem [Col. 0305D] miro ordine eripuerit, ipse sibi, quia non proterviae sed oboedientiae causa interesset, quoquo pacto sibi placitum videretur, non deesset. Hujusmodi sententiae verbis plurimis aucte atque testimoniorum competentium robore hinc inde praefultae, paginae totius campum inpleverunt nec prius ori [Col. 0306A] dicenda defecerunt, quam scriptor impleta membrana nihil superesse confessus est.

127. Haec regi perlata, non in iram, ut prius, mentem incendit, sed consilio regio * perlata * sunt * [1740 1Kb] . Jam pridem enim a suis, quibus res nostrae jam fuerant pervulgatae, abstrudendas * eas * commonitus * erat *, ne * [1741 1Kb] imperatori * [1742 1Kb] nostro obluctari temptaret. Eum bellicosissimum multarum gentium victorem * [1743 1Kb] , injurias omnes, praecipue legatorum, quo numquam alias seviore animo repetiturum, ac plurimorum copiis regnorum coactis, Ispaniam totam postquam variis calamitatibus vastavisset, forte tandem jure victoris sibi subjecturum. Pluribus ita jactatis, quidam forte suggessit, ut quia vir ille tantae videbatur constantiae, [Col. 0306B] ac non minoris arbitrari posset prudentiae, quem etiam tanti temporis mora in lege sua tam fixum monstrasset, ac proinde [1744 1Kb] fidem mortalibus non denegaret, is ipse super hoc, quid facto sibi opus esset, consuleretur. Ita nuntiis se convenientibus postquam ultima haec mandata percepit: Tandem, inquit, sapientiore consilio rem tractastis. Si mox initio id esset quaesitum, non tantas vobis vel nobis tedii et anxietatis molestias tot spatia temporum protraxissent. Nunc citum id facile extat consilium. Mittatur domino nostro imperatori legatio a rege vestro, ut mihi quid de commissis agere debeam, describat. Ejus litteris iterum visis, ad universa oboediam.

128. His regi nuntiatis, acceptoque consilio ut a [Col. 0306C] prudente suggesto, quaeri jubetur quis iter tantum vellet assumere, cum rarus aut fere nullus palam se ostendendo [1745 1Kb] proferret, propositumque esset, ut quisquis illuc iret, honore quovis petito et cujuscumque generis muneribus rediens potiretur. Tandem extitit inter palatina offitia Recemundus quidam, adprime catholicus, et litteris optime tam nostrorum quam ipsius inter quos versabatur linguae Arabicae institutus. Qui tantum in regia habebat offitii, ut diversorum pro necessitatibus ad palatium concurrentium [1746 1Kb] * causis extra auditis, quia litteris omnes ibi quaerimoniae vel causae signantur et resignantur, hic notata inferret, itidemque responsa scripta referret. Pluresque eidem alii erant offitio delegati. Is trepidationem caeterorum advertens, [Col. 0306D] sibique tempus forte oblatum nonnulli adipiscendi haesitantibus * [1747 1Kb] ceteris [1748 1Kb] , dixit: Quae erit merces viro qui vendiderit * vobis * animam * suam * [1749 1Kb] ? Nam ita solemne eis verbum, ut quotiens summo quolibet periculo * [1750 1Kb] in nuntium [1751 1Kb] quis destinatur, ita ei dicatur: Vende mihi animam [Col. 0307A] tuam. Si sospes exierit, quam amplissime muneratur. Hoc Recemundo querenti respondetur, quidquid postulatum ab ejusmodi esset conferendum. Ille tantum venie sibi dari petens, ut cum nuntiis conclusis sibi copia esset loquendi, post utrum temptare deberet ediceret.

129. Hoc ei concesso, Johannem conveniens, mores et instituta patriae nostrae sollicite disquirit; imperator cujus esset clementiae, quantae moderationis in suis, utrumne praeceps in iram, et an in semel prolatam inrevocabilis sententiam, multaque ejus generis, tandem si sibi esset fiducia regiam ei legationem proferre, ne forte vicem tanti temporis, quo ipse Johannes ibi detentus fuerat, ipse qui mittebatur exsolveret? Johannes [Col. 0307B] omnia bene processura cito respondens, omni liberum reddit trepidatione atque formidine. Gaudiis et gratulationibus obviis magis ubique excipiendum confirmat. Se epistolam abbati suo missurum, qui illum magnifice exciperet, et tempore quanto cuperet, teneret atque curaret, donec episcopo exhibitum, aut cum ipso, aut cum legatione ejus, ipse abbas imperatoriis eum conspectibus cum pace et gratia praesentaret. His ille allectus, palatium repetens, si sibi quae postulet dentur, itineri devovet. Ecclesia aliqua forte vacua recens erat episcopo. Hanc munus ejus petit laboris. Facile optentum, atque ex laico episcopus repente processit.

130. Inde [(416) 1Kb] sumptu regio ac litteris instructus, Gallias ocius petit (Jun.), atque in decem [Col. 0307C] ferme ebdomadibus Gorziam venit (Aug.). Ibi gratulantibus cunctis exceptus, ac non post multos dies in urbe a sancto pontifice Adelberone invitatus, et aliquot cum ipso manens diebus, jucunde ammodum habitus est, Inde loca quaeque sua cum eo invisens, quia mense Augusto jam praecipiti venerat, autumnum et hiemem secum transegit, donec Dominici natalis festo transacto, qualiter imperatori dirigeretur est ordinatum. Res tamen ejus et plures suorum Gorziae * [1752 1Kb] interim procuranda manserunt. Inde circa festum sanctae Mariae * matris * Dei [1753 1Kb] (DCCCCLVI), (Febr. 2) imperatori ab eodem venerabili pontifice, comitante simul domno * Eginoldo * abbate * [1754 1Kb] deductus, honorifice in palatio Franconofurde suscipitur (Mart.). Cujus * legatione * audita [Col. 0307D] * [1755 1Kb] , fide legati atque constantia summo laudata praeconio, litterae mitiores perferendae * decernuntur [1756 1Kb] . Joanni de prioribus supprimendis [1757 1Kb] rescribitur, tantum cum donis procedat, amicitiam [1758 1Kb] pacemque de infestatione latrunculorum Sarracenorum quoquo pacto conficiat, reditumque [1759 1Kb] maturet, edicitur. Novis denuo muneribus [Col. 0308A] perferendis atque mandatis, Virdunensis quidam, cui Dudo vocabulum, destinatur. Ita Hispanus Gorziam rediens [1760 1Kb] , ibique sacrae Quadragesimae majore parte exacta (Mart. 30), circa palmarum diem cum legato imperatorio proficiscens, Junii mensis principiis Cordubam venit. Cumque mox cum novo nuntio regiam vellent irrumpere, rex: Nequaquam, inquit; sed qui litem tanto tempore protraxerunt, cum prioribus primum procedant muneribus vel mandatis. Inde secundi ordine inferantur. Nec hi omnino faciem meam videbunt, nisi prius monachum illum tanti temporis pertinacem adeant, et patriae, carorum, regis sui mandatorumque ipsius oblectatione laetificent.

131. Ita cunctis expletis, Joannes trium * [1761 1Kb] jam [Col. 0308B] fere annorum claustris solutus, regiis mandatur apparere conspectibus. Cum a legatis ei diceretur, ut crine detonso, corpore loto, veste lautiore se appararet, uti regiis conspectibus praesentandum, illeque renueret, rati illi, non ei vestium mutatoria subesse, regi nuntiant. Ille mox decem libras ei mittit nummorum, unde illa, quibus decenter oculis [1762 1Kb] regis indueretur, conquireret. Non enim fas esse gentis, ut vili habitu regiis aspectibus praesentaretur. Johannes primo cunctatus utrum susciperet, tandem cogitans, usui pauperum id melius esse expendi, gratias munificentiae regiae reddit, quod sui tam sollicitus esse dignatus sit. Deinde responso monachi dignum subjunxit: Regia, inquiens, dona non spernor, vestes vero alias praeterquam quibus monacho [Col. 0308C] * uti * licet * [1763 1Kb] , nec pallia prorsus nec eas [1764 1Kb] qui alicujus coloris sunt * nisi * nigro * tantum tinctas aliquatenus induam * Hoc regi relato: Hoc *, inquit *, responso * ejus * [1765 1Kb] constantem animum recognosco. Sacco quoque indutus si veniat, libentissime * eum * [1766 1Kb] videbo, et amplius mihi placebit.

132. Post haec die praefixa qua praesentandus erat [1767 1Kb] , apparatus omni genere exquisitus ad pompam regiam demonstrandam conseritur. Viam totam ab * hospitio * [1768 1Kb] ipsorum usque ad civitatem, et inde usque ad palatium regium varii hinc inde ordines constipabant; hic pedites hastis humo stantes defixis, longe inde hastilia quaedam et missilia vibrantes [Col. 0308D] manuque crispantes, ictusque mutuos simulantes; post hos mulis quidam cum levi quadam armatura insidentes; deinde equites calcaribus equos in fremitu et subsultatione varia concitantes. Mauri praeterea forma insolita nostros exterrentes, ita variis proludiis, quae nostris miraculo arbitrabantur, itinere nimium pulverulento, quem per se ipsa quoque temporis siccitas---nam solstitium erat aestivum [Col. 0309A] [(417) 1Kb] [DCCCCLVI. Jun. 21]---sola concitaret, ad palatium perducuntur. Obvii proceres quique procedunt, in ipso limine exteriori pavimentum omne tapetibus pretiosissimis aut palliis stratum erat.

133. Ubi ad cubiculum, quo rex solitarius, quasi numen quoddam nullis aut raris accessibile, residebat, perventum est, undique insolitis cuncta velaminibus, obtecta, aequa parietibus pavimenta reddebant. Rex ipse thoro luxu quam poterat magnifico * [1769 1Kb] accumbebat. Neque enim more gentium ceterarum soliis aut sellis utuntur, sed * [1770 1Kb] lectis sive thoris colloquentes vel edentes, cruribus uno alteri impositis, incumbunt * [1771 1Kb] . Ut igitur Johannes coram advenit, manum interne osculandam protendit. Osculo enim * [1772 1Kb] nulli vel suorum vel extraneorum [Col. 0309B] admisso, minoribus quibusque ac mediocribus numquam * [1773 1Kb] foris, summis et quos praestantiori excipit, pompa palmam mediam aperit osculandam.

134. Inde sella parata, manu, ut sedeat, innuit. Longa deinde utrimque silentia. Tunc rex prior: Tuum, inquit, cor mihi plurimum diu cognosco fuisse infensum, quamdiu te demum aspectu meo suspendi. Sed tu ipse penitus nosti, quod aliter fieri non potuit. Tuam * [1774 1Kb] virtutem sapientiam expertus sum; aliena *, ne * viderem * te * cum * epistola [1775 1Kb] *, distulerunt, sed quod non odio tui id factum sit, volo cognoscas; et non solum * te * nunc * libenter * excipio * [1776 1Kb] , verum de quibuscumque postulaveris impetrabis. Johannes ad haec, qui, sicut nobis postea * [1777 1Kb] referebat, aliquid fellis tam diutino angore [Col. 0309C] contracti in regem evomere cogitabat [1778* 1Kb] , tam placidus repente effectus est, ut nihil animo ipsius umquam aequabilius esse potuisset. Inde ad singula respondit: Se quidem negare non posse, primo tot acerbitate nuntiorum fuisse permotum; inter ipsa tamen tacitum crebrius cogitasse, simulatis potius quam veris minarum intentionibus haec erga se agitari; postremo quoque cuncta dilationum obstacula ex superioribus totius triennii actis vel dictis rescisse, nec esse quicquam reliqui, quod merito odio sui factum suspicari deberet: unde si qua ea essent, se penitus animo depulisse, gratiae tantum, quam tam clementi magnificentia obtulisset, gratulari, et [Col. 0309D] quod regii pectoris in hoc et robur constantiae et [Col. 0310A] moderationis mediae pervidisset temperamentum satis egregium. Rege his in multam gratiam delinito pluribusque eum compellandi parante, munera imperatoria primum excipi postulavit. Quo facto, reditus indulgentiam e vestigio obsecravit. Rex ammirans: Quomodo, inquit, haec tam repentina fieri possit divulsio? Tanto temporis spatio alterutrum expectati, modo vix visi, ita abrumpemur ignoti? Nunc interim mutuo semel conspectu potiti, parum quiddam cognitio mentium se utrumque aperuit, iterum visi jam amplius, tertio tota jam plenitudo notionis vel amicitiae [1779 1Kb] firmabitur. Inde domino tuo remittendus, digno eo teque deduceris honore. His Johanne assentiente, secundi legati jubentur intromitti, eoque praesente munera quae deferebant oblata.

[Col. 0310B] 135. Tunc demum utrisque ad hospitia remissis, post aliquantum tempus Johannes a rege revocatus, familiaria multa cum eo conseruit. De nostri imperatoris potentia atque prudentia, de robore et copia militum vel exercitus, de gloria et divitiis, de bellorum * [1780 1Kb] industria et successibus, multaque id generis. Sua econtra jactare, quanto exercitus * robore* omnes* [1781 1Kb] seculi reges excelleret. Ad haec Johannes pauca respondit* [1782 1Kb] , ut possint qualitercumque regis * animum * mitigare *, tandemque * addit * [1783 1Kb] : Illud vere fateor, regem me hoc seculo * [1784 1Kb] neminem nosse, qui nostro imperatori terra armis aut equis possit aequari.

136. Rex autem, ira* sedata* [1785 1Kb] aut sopita: Immerito, inquit, regem tuum celebras.---Verane, an [Col. 0310C] falsa sint, ille inquit, licet experiri. Rex autem: Caetera utrumque approbaverim; unum est, in quo illum non satis providum esse constiterit.---Quid, inquit, illud est?---Quod potestatem virtutis suae non sibi soli retinet, sed passus ubere quemque suorum propria uti potestate, ita ut partes regni sui inter eos dividat, quasi eos sibi inde fideliores habeat et subjectiores. Quod longe est; exinde enim superbia et rebellio contra eum nutritur atque paratur, ut nunc in genero [1786 1Kb] ipsius actum est, qui filio ejus per perfidiam subducto, publicam tirannidem contra eum exercuit, ad hoc ut gentem externam Ungrorum per media quaeque regnorum suorum [Col. 0310D] depopulandam transduxerit [(418) 2Kb] .




ANNO DOMINI DCCCCLXXXIII.
ODO DIACONUS AUSCIENSIS.




[Col. 0311]
EPISTOLA ODONIS AD GARCIAM ARCHIEPISCOPUM AUSCIENSEM. De sanctae Venantiae ecclesia, quam Guillelmus comes Astaracensis dedit Auxitanae ecclesiae.
(Gall. Christ. tom. I, Append. p. 159.)

[Col. 0311A] ODO Levita GARCIAE archipraesuli.

Cogis me, o sanctissime pontifex, recens opus exerere; sed quia contra examen auctorum debellare non valeo, praerogativam eorum fando temerare erubesco: horrendum quippe est in manus incidere scilicet viventis Dei, qui etiam non solum de nequam operatione, verum etiam de otioso verbo, nec non et de prava cogitatione reddituros nos terribiliter rationem judicaturus est judex justus in die judicii. Cumque ab omnipotenti Deo, sanctisque canonibus tale connubium prohibitum invenitur, ut non solum facientes, verum consentientes, puniri judicentur, et idcirco in epictatium jussionis tuae metuo ponere manum, pavens illud quod evangelica horribiliter lectio voce declarat libera: Quicunque, [Col. 0311B] inquiens, solverit de istis mandatis minimis, et sic docuerit hominibus, in regno coelorum vocabitur minimus (Matth. V, 19). Dupliciter denique me premit hoc opus, occasio et cautio scelerum, et reprehensio vituperationis ignarum. Quis igitur doctus hoc opusculum, cum in manu sua assumpserit et tali commistione consanguinitatis me notarium repererit, non statim in voce erumpat, me delubrem clamitans esse sacrilegum, qui audeam aliquid contra Dei licentiam usurpare consilium? Sed adversus quem invidia [invidum] duplex causa me consolatur, quod et tu, qui summus pontifex es, fieri judex et necessitas Ecclesiae totius Aquitaniae poposcit, cui Deo juvante praees matris.

Praecipue denique perfecte scio quia post propheticas [Col. 0311C] et evangelicas atque apostolicas Scripturas, quibus Ecclesia Dei per gratiam ejus fundata est, etiam illud intimandum putem, absque dubio, quamvis universis in urbe [pro orbe] catholicae diffusae Ecclesiae quasi unus thalamus Christi sit; sancta Romana Ecclesia nullis synodicis constitutis caeteris Ecclesiis praelata est, sed evangelica voce Domini Salvatoris nostri primatum obtinuit: Tu es Petrus, inquiens, et super hanc petram aedificabo Ecclesiam meam; et portae inferi non praevalebunt adversus [Col. 0312A] eam. Et tibi dabo claves regni coelorum. Et quodcunque ligaveris super terram, erit ligatum et in coelis, et quodcunque solveris super terram, erit solutum et in coelis (Matth. XVI, 18, 19). Et idcirco non dubito quod gratia Dei vice collata tibi sit absuper memoratae Ecclesiae mirabilis potestas, cui annuente divina clementia septimus existis jure pontifici felicitatis vitae claudendi et reserandi. Superstitiosa res valde ac exsecrabilis videtur esse diaconi, imperata a proprio episcopo, ne forte contumax reperiar, et a praedicto gradu privari merear; et dilectioni tuae, qui prae caeteris es, jugulari. Nam Deo juvante omnibus fidelibus, sanctae Dei Ecclesiae maxime, nostris propinquis vel successoribus patefaciam quod oculi mei viderunt, et aures meae audierunt. [Col. 0312B] Lingua mea testimonium perhibere non silebit, quod et si Dominus impleverit illud, os meum aperiam.

Nuper denique accidit ut Guillelmus filius Arnaldi, comes Astariacensis, uxorem ducere [duceret] consanguineam suam. Cumque hoc archiepiscopus Garcia eum minis urgeret ut hoc scelus minime perpetrare libuisset, et omnino licentiam hoc consensu ei conjungendi denegaret, et a sanctis Patribus talem consanguinitatem tangendi prohibita esse affirmaret, et videret quia nil proficeret, et praedictus comes ei aurem ad audiendum non praeberet, rediensque ad semetipsum, et tale accepit a suis consilium. Sciens igitur melius esse naufraganti animo aliquod gubernaculum praebere, quam in gurgitem [Col. 0312C] desperationis sine remis poenitentiae relinquere, accersivitque eum, et praebuit ei tempora jejuniorum et munera eleemosynarum, sicut scriptum est in subsequendo libellum; insuper accepit ab eo nobile oppidum quod olim ablatum fuerat a perversis hominibus de ecclesia beatae Mariae episcopitii Auxiensis, redditoque supramemorato praedio cui praeest ecclesia sanctae Venantiae, totam et integram cum omnibus appenditiis suis tam cum parochiis quam et capellis adjacentibus sibi sine [Col. 0313A] alicujus participatione vel reclamatione, ut ea pleniter possideat, possidendo quaecunque voluerit ex ea ei placet, post mortem suam successoribus suis eam relinquat; chartula ista firma permaneat, quia veraciter est firmata supra firma, qui est Christus, petra. Si quis contra hanc chartulam inquietare voluerit et adversarius ejus exstiterit, inprimis in ira Dei incidat, atque omni tempore maledictioni subjaceat, lepra Naaman succumbat, ulceribus Job dominetur, morte Anania et Saphira moriatur, cum Datan et Abiron in ima tartara demergatur, cum Sodomitis et Gomorrhitis in ignem perpetuum cremetur, et cum Juda Schariotis, cum diabolo et angelis ejus sine fine crucietur. Et quid plura? Omnigena [Col. 0313B] maledictione repleri mereatur, atque omnibus [Col. 0314A] viventibus exemplum malitiae ultionis suae relinquat. Amen.

Haec sunt nomina principum ac ducum qui hanc donationem viderunt et firmaverunt. Bernardus frater ejus. Remundus frater ejus. Garcia frater ejus. Agganricus, et cognatus ejus. Atus Tolosanae episcopus. Ludovicus Savanense. Enardus Montaltense. Arnaldus Ouranense. Arnaldus Mojanacense. Bernardus Mauracense. Arnaldus Lomaniacense. Fortas Ballicavense. Guillelmus Galbisanense. Remundus de Furesacco, et fratres ejus, cui licet scrutetur opto ut memineris levitam tuum, sanctissime pontifex.




ANNO DOMINI DCCCCLXXXIII.
BENEDICTUS PAPA VII.




[Col. 0313]
NOTITIA HISTORICA.
(Apud Eggs, Pontificium doctum, pag. 281.)

Benedictus VII, Romanus ex comitibus Tusculanis, Deodati comitis filius, S. R. E. cardinalis, et episcopus Sutrinus, pulso Francone seu Bonifacio VII, sanctae sedis invasore, propinquorum opera, legitimis comitiis, renuntiatus est summus pontifex Kalendis Junii, anno nostrae salutis 975. Hic statim atque electus est pontifex, animum ad componendum Ecclesiae statum, moresque ecclesiasticorum, temporum iniquitate mire corruptos, convertit; celebrata in hunc finem synodo Romana, in qua etiam Arnulphum episcopum Remensem, seditione quorumdam sua sede pulsum, in integrum restituit.

Tum ad reparanda templa ac monasteria conversus, plurima horum vel a solo refecit, vel recens excitata fundavit dotavitque. Inter quae monasterium sanctae Crucis in Hierusalem cum basilica vetustate collapsa (adductis eo monachis) ex integro restituit.

Sergium Damascenum episcopum a Sarracenis ejectum Romae benigno clementiae sinu excepit, eique ecclesiam Sancti Alexii incolendam tradidit: in qua ipse monachos exsules collegit, et observantia monastica restituta, ubi annos quatuor illic degisset, sancto fine quievit: ad cujus sepulcrum in eadem ecclesia nobilis inscriptio versibus incisa etiamnum visitur, quae incipit:

Sergius hic recubat metropolita sepultus,
Qui quondam fuerat Damasci tempore longo,
Numine perductus ad sacra limina Petri.
Temporibus pii Benedicti praesulis almi, etc.
Recepit etiam Benedictus Lambertum episcopum Cracoviensem Romam legatum a Miecislao Poloniae principe, ut Romanum pontificem certiorem redderet de felici propagatione Christianae fidei in suo principatu, utque regium diadema sibi mitteret, ac regem Polonorum se, et posteros suos esse juberet. Lambertus, re infecta, Roma discessit, vel quod de morte Miecislai nuntiatum esset, vel quod differre ad feliciora tempora eam rem Romanus pontifex divino moneretur oraculo.

Initio pontificatus Benedicti VII, Heraldus rex Danorum, qui populo sibi subdito primus Christianam fidem indixerat, et ecclesiis totum fere Septentrionem repleverat, obiit vulneratus a filio, et a suis, qui Christum antea abdicaverant. Quo tempore etiam S. Eduardus, Angliae rex, insidiis sceleratae novercae occisus memoratur.

Anno Christi 983, Otho II imperator decimo imperii sui anno, octavo Idus Novembris, tristi animi aegrotatione Romae decessit e vita, sepultus in vestibulo B. Petri, quod Paradisum vocant, labroque porphyretico tectus. Dictus Sanguinarius, quod clarissimos Romanorum ad convivium vocatos, in ipsa epulorum laetitia paulo ante mortem occidi jusserit. Quo exstincto, cum de creando novo imperatore consultatio haberetur, et alii Othonem III secundi filium; alii vero Henricum Bavariae ducem, Othonis Magni ex fratre nepotem exposcerent, instarentque Itali ut Crescentio Nomentano viro clarissimo res committeretur, prorumpentes in medium Germani, atque arma attollentes, Othonem III acclamarunt. Instabat tum Benedictus pontifex vir optimus, et tranquillitatis amans, unumquemque rogando, ut in legendo imperatore reipublicae Christianae, quae tum maxime perito et solerti gubernatore indigebat, positis seditionum studiis consulerent. Tandem, ne tumultus aliquis oriretur, Germanorum sententiam uti aequam, et legibus conformem approbat, atque Othonem III Augustum Caesarem dictum confirmat.

Regnante eodem Benedicto, e vivis pariter quinquennio ante Othonem II sublatus est imperator Graecorum [Col. 0315] Tzimisces, vir militari gloria, multisque victoriis clarus, qui primus omnium nummos imagine Christi signari hac inscriptione jussit Jesus Christus Rex regum: placuit exemplum posteris, Christique regnum in reges assertum, cujus nutu ponuntur imperia et evertuntur. Periit autum Tzimisces veneno tabifico, quod Basilius eunuchus praebuerat, veritus ne administratione quarumdam urbium dejiceretur. Successerunt in imperio Basilius II, Constantinus IX; imperarunt una annos 49, menses 4.

Anno vero 984, quarto Idus Julii moritur et ipse Benedictus, postquam Ecclesiae clavum annis novem, mensibus duobus gubernasset, piis operibus plenus. Ejus corpus ad sanctam Crucem in Hierusalem translatum, ibidem honorifice tumulatum est, cum epitaphio, quod recitat Victorellus in additionibus ad Ciaconium.




[Col. 0315]
BENEDICTI PAPAE VII EPISTOLAE ET PRIVILEGIA.



I. BENEDICTI PAPAE VII EPISTOLA AD GALLOS ET GERMANOS. (Anno 974). Laureacensem, hoc est Pataviensem, ecclesiam metropolitanam esse decernit: hujus et Salisburgensis limites constituit: Pilgrimo Lauriacensi archiepiscopo vices apostolicas delegat.
[Mansi Conc. tom. XIX, col. 52.]
[Col. 0315A]

Dilectissimis nobis in Christo filiis, HRODEBERTO, sanctae Moguntinae Ecclesiae, et DIOTRICO, sanctae Treverensis Ecclesiae; atque ADALBERTO sanctae Magdeburgensis Ecclesiae; parique modo GEREONI sanctae Coloniensis Ecclesiae; atque FRIDERICO sanctae Juvanensis Ecclesiae; sed et ADALDAGO sanctae Bremensis [Col. 0315B] Ecclesiae, archiepiscopis. Pariterque domino OTTONI gloriosissimo imperatori Augusto, atque nepoti suo HENRICO praecellentissimo duci Bawariorum, caeterisque comitibus Galliae atque Germaniae, BENEDICTUS divina gratia praeditus (praedictus. Nempe in superiore epistola) apostolicae sedis pontifex, servus autem servorum Dei, in Domino salutem.

Oportet justis supplicationum petitionibus nos semper faciles et humiles exhibere: et praecipue cum fraternis religiosorum consacerdotum precibus sollicitamur, qui passim ab omni mundi termino tenorem et regulam, atque proprii officii vigorem ab hac universali sancta Romana Ecclesia, ejusque sortiuntur ministro, vicario scilicet beati Petri principis apostolorum: cujus quamvis indigni, ejusdem [Col. 0315C] tamen gratia et dono, potestati successimus et ordini, cui voce Dominica dicitur: Tu es Petrus, et super hanc petram aedificabo Ecclesiam meam. Quapropter dignum aestimavimus assensum praebere congruis postulationibus reverendissimi archiepiscopi, quas per probabiles personas nobis intimavit, responsalium suorum duorum presbyterorum, quatenus sibi pallium et metropolitanum honorem cathedrae suae, sanctae Lauriacensi Ecclesiae restitueremus, confinio Ungrorum adjacenti: quod omnino nos eidem Ecclesiae debere testantur antiquissima secum apportata privilegiorum testimonia. In quibus enim continebatur quod [Col. 0316A] aetate pontificatus beati Symmachi hujus almae sedis apostolici praesulis, praefata sancta Lauriacensis habetur Ecclesia metropolis: et in quantum tam exinde quam etiam de passionibus beatorum martyrum, qui illic plures in tempore persecutionis pro fide Christi variis sunt tormentis multati, colligere possumus, ex omnibus ecclesiarum dioecesibus Pannoniae, haec antiquitate, et archiepiscopii dignitate esse primitiva creditur: quae jam multis retroactis temporibus ex vicinorum frequenti populatione barbarorum deserta et in solitudinem redacta, nullum Christianae professionis habitatorem meminit, usquedum invictissimus Augustus, et pater gratiae, genitor quippe pii imperatoris nostri, quem adhuc superesse et diu dominari mundus exoptat, bellico [Col. 0316B] tropaeo eorum vires retundit. Nunc autem, quamobrem votis exsultantibus in laudem omnipotentis Dei erumpimus, non solum saepe dicta sancta Lauriacensis Ecclesia, hostium cessante terrore, cum accolis suis pace et tranquillitate potitur; verum etiam ipsi dudum inimici, illum quem persecuti sunt more gentili, jamjam Christum baptizati profitentur, et sacerdotes modo habere desiderant, ac prout scire rudes poterunt, venerantur; et ecclesias quasdam in sua terra, quas patres incendio dederunt, posteri restaurare videntur. Hac ergo suadente ratione: quod praenominati sanctae Lauriacensis Ecclesiae archiepiscopi postulatio, antiqua apostolica auctoritate commendatur; et praeterea quod cum justum esset, pariter etiam utile visum est, ut ad fructificandas [Col. 0316C] Deo gentes ex novitiis cultoribus fidei Ungrorum atque Maravorum, sive etiam aliis multis provinciis Sclavorum suae parochiae finitimis, illic ordinatis episcopis secundum quod antiquitus depositi [forte, dispositi. HARD.] erant, eis hunc constitueremus archiepiscopum. Quoniam autem Salisburgensis Ecclesia metropolis abusa est subjectione sanctae Lauriacensis Ecclesiae, pontifici oblitterata et attenuata sua dignitate ex devastatione barbarorum, quam propterea perceptis apostolicis privilegiis nequaquam patimur privari: cum et priora sint Salzburgensibus, et ideo auctoritativa vel auctorabiliora. Quae conditio [Col. 0317A] testimonii etiam apud saecularia viget et praevalet. Nos vero in hujusmodi constitutionibus omnem calumniam atque contentionis occasionem, Domino adjuvante, facile propulsamus, ambabus parochiis ab invicem certis limitibus sequestratis, et tamen apostolicis sanctionibus ubique stabilitis, quas nostrum est semper defendere et secundum evangelicam sententiam nihil ex eis solvere, sed adimplere. Unde ergo auctoritate et potestate B. Petri principis apostolorum, atque exemplo beatorum pontificum scilicet praedecessorum nostrorum, eamdem sanctam Laureacensem Ecclesiam, ejusque rectores jam archiepiscopos, amodo perpetim ab omni Salzburgensis Ecclesiae ejusque praesulum subjectione ac ditione absolvimus, et honore metropolitano sublimamus. [Col. 0317B] Et sicut modernis temporibus sanctae memoriae Agapetus papa terminos eorumdem parochiarum ab invicem distinxit, sic et ipsi definimus: ita quoque ut sancta Salzburgensis Ecclesia superioris Pannoniae episcopos habeat suffraganeos, quibus usque huc sui pontifices praeesse videbantur, cum tanta talique dioecesi, quali hactenus in inferiori usi sunt Pannonia; sancta autem Laureacensis ecclesia in inferioris Pannoniae atque Moesiae regiones, quarum provinciae sunt Bawaria atque Maravia, in quibus septem episcoporum parochiae antiquis temporibus continebantur, suique antistites archiepiscopalem deinceps habeant potestatem, cum tanta talique dioecesi, quali hactenus in superiori usi sunt Pannonia. Quibus utique in superni [f. insuper] [Col. 0317C] praeceptis injungimus, ut juxta beati Gregorii decretum, Anglorum archiepiscopis directum, alter illorum qui prior sit in ordinatione tempore, et quoad vivat, prioratum teneat et in ordine. Penitus enim determinatis utriusque Ecclesiae dioecesibus, omnique exclusa altercandi occasione, canonica sub districtione interdicimus ut neuter earumdem Ecclesiarum archiepiscopus invadere alterius parochiam praesumat, vel quibuscunque jurgiis aut disceptationibus super definitis a nobis modo rebus alter alterum sollicitare audeat. His igitur sedatis, venerabilem confratrem nostrum Pilgrimum archiepiscopum, canonicis litteris munitum, sedi sanctae Laureacensis Ecclesiae inthronizavimus, palliumque ei secundum antiquum ejusdem Ecclesiae usum direximus: [Col. 0317D] atque in provinciis Bawariae, regionum quoque inferioris Pannoniae sive Moesiae, et in contiguis sibi Sclavorum nationibus circumquaque manentium, nostram apostolicam auctoritatem et vicem exercere committimus atque delegamus: quatenus illic, more antecessorum suorum sanctae Laureacensi Ecclesiae archiepiscoporum, habeat potestatem presbyteros et episcopos ordinare atque constituere, et ex praedictis gentibus sua sancta praedicatione parare Domino plebem perfectam.



II. BENEDICTI PAPAE VII BULLA PRO TREVIRENSIS ARCHIEPISCOPATUS JURIBUS. (Anno 975.) Theodorico archiepiscopo Trevirensi ejusque successoribus cellam Quatuor Coronatorum condonat.
[Mansi, ubi supra, col. 57.]
[Col. 0318A]

BENEDICTUS episcopus, servus servorum Dei, charissimis nobis in Christo fratribus universis episcopis, ac totius dignitatis et ordinis catholicis viris, praesentibus scilicet et futuris, perpetuam salutem.

Quia licet indigni, etc. Unde omnium tam praesentium quam futurorum sanctitatem et industriam nosse volumus de sancta fratris nostri Theodorici [Col. 0318B] sanctae Treverensis Ecclesiae archiepiscopi primatisque, nostra praedecessorumque nostrorum ab exordio Christianitatis per beatum Petrum constitutione, totius Galliae et Germaniae in eumdem apostolorum principem devotione, qui in sua sede Ecclesiam Christi gloriosius gubernando multa monasteria, quae usque ad sua tempora manserunt deserta restaurando, beatorumque apostolorum limina caeteris saepius, nullo longioris vitae periculo seu labore territus, liberalissime visitando, nobis ad hoc usque complacuit, quod eidem suaeque Ecclesiae possidenda in perpetuum aliqua conferre justum duceremus. Quapropter notum sit omnibus nos cum auctoritate B. Petri apostolorum principis, gratuitoque sacerdotum clericorumque totiusque Romanae [Col. 0318C] plebis assensu, eidem S. Treverensi Ecclesiae cellam Quatuor Coronatorum condonasse in perpetuum possidendam, cum omnibus appenditiis suis, aquis scilicet aquarumque decursibus, pratis, pascuis, vineis, silvis, cultis et incultis, curtibus et mansionibus. Quae omnia eidem fratri nostro Theoderico S. Treverensis Ecclesiae archiepiscopo vicarioque nostro charissimo in partibus totius Galliae et Germaniae, ac per eum cunctis successoribus, in perpetuum possidenda, tenenda ac ordinanda per hujus nostrae apostolicae praeceptionis seriem tribuimus, quaecunque eadem cella ex diversis donationibus fidelium authentice secundum legem Romanam possidet vel jure possidere debet, data videlicet et usque in finem saeculi quoquo pacto danda, seu per [Col. 0318D] violentiam inimicorum eidem cellae ablata, seu per incuriam commanentium in eadem cella perdita ex integro et ad integrum eidem fratri nostro Theoderico S. Treverensis Ecclesiae archiepiscopo dignissimoque nostro vicario in partibus totius Galliae et Germaniae, universisque successoribus suis per eum a praesenti indictione III, beati Petri apostolorum principis nostraque permittimus auctoritate. Contra quam si quis agere praesumpserit, et quod juste et canonice a nobis decretum est, in aliquo infringere tentaverit, sciat se ex Omnipotentis et praedicti beatissimi apostolorum principis, omniumque sanctorum, ac deinde nostra auctoritate damnandum, etc.

Scriptum per manum Stephani notarii regionarii [Col. 0319A] sanctae sedis apostolicae in mense Januario, indict. III. Bene valete.

Data XV Kal. Februarii per manum Widonis episcopi et bibliothecarii sanctae sedis apostolicae, anno, Deo propitio, pontificatus domni Benedicti septimi papae primo, imperante domno piissimo principe augusto Ottone a Deo coronato magno imperatore, anno VIII, indict. III.



III. BENEDICTI PAPAE VII BULLA PRO MONASTERIO S. BENEDICTI TREVIRENSI. (Anno 975.) Monachi S. Benedicti reintroducuntur in monasterium S. Martini Treveris.
[Hontheim, Hist. Trevir. I, 316.]

[Col. 0319B] In nomine sanctae et individuae Trinitatis, BENEDICTUS episcopus, servus servorum Dei, charissimis nobis in Christo fratribus, universis episcopis ac totius dignitatis et ordinis catholicis viris, praesentibus scilicet et futuris, perpetuam salutem.

Quia licet indigni, divinae tamen dignationis gratia disponente, B. Petri apostolorum principis sacratissimam sedem pastoraleque in curam Dominici gregis ministerium suscepimus, necessarium nobis salubreque perspicimus omnium ecclesiarum diligentissimam sollicitudinem instanter habere, quatenus nostra procurante diligentia in sanctae religionis augmento pacem, quietem atque defensionem adversus omnium machinationes nostra auctoritate [Col. 0319C] finetenus possideant. Unde omnium, tam praesentium quam futurorum, nosse volumus sanctitatem et industriam quod Theodorico dilectissimo fratre nostro sanctae Trevirensis Ecclesiae archiepiscopo veniente Romam causa orationis ad beatorum apostolorum limina, eodem narrante comperimus quoddam monasterium, ubi S. Magnerius corpore requiescit, suae sedis, sicut religione ita quibusdam possessionibus, usque in sua tempora ab inimicis Dei fuisse destitutum; quod possessionibus prioribus necessariisque omnibus renovans, ac renovatum suae suorumque conprovincialium episcoporum excommunicatione confirmans, quo sanctae religionis status major firmiorque fieret, in eodem monachos, ut prius Deo famulantes collocavit, praeficiens eidem [Col. 0319D] loco abbatem Engelbertum, cujus diligentia non solum locus possit in melius reparari, verum religio in dies felicius perfectiusque augmentaretur. Unde quia in eodem loco laudabilis probatur monachica conversatio, ne id quod venerabilis frater noster coepiscopus Theodoricus causa sanctae religionis suaeque salutis restauravit, per aliquam sibi succedentium [Col. 0320A] archiepiscoporum seu per ancujus terreni potestatem dominii possit destrui, per hujus apostolici nostri privilegii atque sanctae Romanae synodi validissimam constitutionem placuit statuere decretum, quatenus idem abbas cunctique ejus successores in monachica conversatione inibi Deo militaturi privilegium infularum ad vicem episcopi, quod ex traditione S. Magnerici, ut in ipsius Vita legitur, abbatibus constat institutum, perpetuo obtineant; et eumdem locum cum omnibus illic pertinentibus, videlicet ecclesiis, villis cunctisque appenditiis, absque ullius contradictione seu inquietudine cum omni pace possideant. Eo vero ex hac decedente vita, quatenus monasterio ex eadem congregatione abbas juxta regularia S. Benedicti monita constituatur, [Col. 0320B] placuit nostrae apostolicae sanctionis ponere decretum. Quod si ex eadem congregatione, quod absit, persona conveniens monachicis institutis minime reperitur, cum consensu archiepiscopi ex eadem dioecesi abbas monasterio proficiatur. Contra hanc ergo apostolorum constitutionem, quam abbati monasterioque statuimus, si quis hominum quolibet modo agere praesumpserit, et quod juste et canonice a nobis in plena synodo decretum est, in aliquo modo infringere tentaverit, sciat se Dei omnipotentis et praedicti B. Petri apostolorum principis omniumque sanctorum, ac deinde nostra auctoritate damnatum et anathematizatum, atque divinae irae jaculo perpetualiter confossum, cum omnibus impiis aeterno supplicio deputatum. Qui vero hoc ipsum nostrum [Col. 0320C] privilegium observare, custodire, adimplere fideliter studuerit, benedictionis gratiam et misericordiae plenitudinem in coelestibus castris inter electorum numerum efficaciter a Domino consequi mereatur. Scriptum per manus Stephani notarii et regionarii, et scriniarii sanctae sedis apostolicae in mense Januario, indict. III. Bene valete.

Data XV Kalend. Februarii per manum Widonis episcopi et bibliothecarii sanctae sedis apostolicae. Anno, Deo propitio, pontificatus domini Benedicti sanctissimi papae, imperante domino piissimo semper Augusto Ottone a Deo coronato magno imperatore anno VII, indictione III [(1) 1Kb] .



IV. BENEDICTI PAPAE VII PRIVILEGIUM PRO ECCLESIA TREVIRENSI. (Anno 975.) Confirmat archiepiscopo et ecclesiae Trevirensi jus legationis pontificiae, privilegia equitandi cum nacco et cruce, etc.
[Hontheim ubi supra, pag. 312.]
[Col. 0320D]

BENEDICTUS episcopus, servus servorum Dei, charissimis [Col. 0321A] nobis in Christo fratribus, universis episcopis ac totius dignitatis et ordinis catholicis viris, praesentibus scilicet et futuris, perpetuam salutem.

Quia licet indigni, divinae tamen dignationis gratia disponente, beati Petri apostolorum principis sacratissimam sedem, universaleque in toto orbe terrarum magisterium suscepimus, necesse est, omnium ecclesiarum ut diligentissimam sollicitudinem ita instanter habeamus, ne jura eorum auctoritate ejusdem apostolorum principis, caeterorumque sibi subsequentium venerabilium Patrum, inviolabiliter statuta et confirmata, nostro imminuantur et pereant tempore, sed potius recorroborata decenter augeantur atque proficiant. Ideoque omnium vestrum nosse volumus sanctitatem et industriam, quod Theodorico [Col. 0321B] fratre nostro dilectissimo, S. Trevirensis Ecclesiae archiepiscopo, veniente Romam, oratum ad sanctorum apostolorum limina audivimus, sicut etiam pridem audiendo imo et legendo compertum habuimus, eamdem ipsam prae caeteris Galliarum Ecclesiis Christiane religionis exordium, catholiceque fidei prima rudimenta percepisse per sanctissimorum virorum Eucharii, Valerii, Materni et caeterorum, evangelicam doctrinam, quos tempore suo praedictus Petrus apostolus ordinavit et instruxit, nec non illuc ad praedicandum direxit. Unde totius ordinis nostrae sedis apostolicae consultu, gratuitoque assensu, jura privilegiorum, quae a sancta Romana matre Ecclesia praefatis sanctis eorumque reliquis successoribus, id est. Agritio, Maximino, Paulino, Severo, almificis et apostolicis [Col. 0321C] viris a primordio, et usque nunc authentice concessa sunt, quaeque etiam ipsius civitatis excidio, incendio, quove casu consumpta approbantur, eidem sanctae Trevirensi Ecclesiae, praedictoque fratri nostro Theodorico, et per eum cunctis successoribus suis reconfirmare, recorroborare, et omni modo restituere dignum duximus; per hujus nostri apostolici privilegii validissimam constitutionem decernentes, ut quandocunque a nostra principali et apostolica sede episcopus, presbyter, diaconus, vel subdiaconus, sive quilibet ordinarius legatus, pro ecclesiasticae utilitatis causa, seu pro agenda synodo in Galliam, [Col. 0322A] Germaniamve destinatus fuerit [(2) 2Kb] , Trevirensis praesul post eumdem apostolicum legatum, primum inter alios pontifices locum obtineat, et si missus Romanae Ecclesiae defuerit, similiter post imperatorem sive regem sedendi, sententiam edicendi, et synodale judicium canonice promulgandi [(3) 1Kb] primatum habeat, utpote in illis partibus vicarius nostrae sedis apostolicae merito constitutus. Neque etiam dignum est ut illius Ecclesiae praesul aliquo tempore caeteris non habeatur praelatus, cujus honor in illis partibus sub ipso apostolorum principe exstitit primitivus. Et quia ejusdem Ecclesiae archipraesulem, beatum Eucharium videlicet, a B. Petro apostolorum principe novimus ordinatum, sicut et beatum Apollinarem Ravennae civitatis, placuit nobis eidem fratri nostro [Col. 0322B] Theodorico S. Trevirensis Ecclesiae archiepiscopo, cunctisque per eum successoribus suis permittere, quatenus, sicut in unius beati Petri scilicet apostoli ordinatione, benedictione, directione, gentibus ad praedicandum Christi Evangelium, ambarum civitatum praedicatores aequales exstiterant, ut missarum solemniis celebrandis, et [(4) 1Kb] equitando cum nacco per stationes, et in omni honore aequales existant; crux ante eumdem, sicut et ante Ravennatem archipraesulem, ubi ubi geratur [(5) 1Kb] . Cardinales quoque presbyteri, fratre nostro Theodorico archiepiscopo missam celebrante, dalmaticis, et diaconi una cum presbyteris [(6) 1Kb] schandaliis utantur; hebdomadariis quoque presbyteris ad sanctum Petrum missam celebrantibus suae dilectionis intuitu dalmaticis uti [Col. 0322C] permittimus. Pari namque modo sancimus, omnes in parochiis ejus degentes, sive ordinationem et promotionem cujuslibet ecclesiastici gradus a pontifice ipsius percipientes, eidem ipsi matrici Ecclesiae episcopoque illius debere canonice placere, obsequi et jure obedire; siquidem decreto beati Clementis papae super hoc ita cautum videatur: Si vobis episcopis non obedierint omnes presbyteri, diaconi, subdiaconi ac clerici cuncti, omnesque principes, tam majoris quam inferioris ordinis, atque reliqui populi, tribus et linguae non obtemperarint, a liminibus sanctae Dei Ecclesiae alieni erunt, dicente Domino: [Col. 0323A] Qui vos audit, me audit; et qui vos spernit, me spernit. Inter haec quoque omnia quae ad saepedictam Trevirensem Ecclesiam intra et extra civitatem pertinere videntur, id est ecclesias cum universis rebus sibi attinentibus, seu monasteria, tam monachorum quam virginum, quae ex praeceptis sive scriptis regum seu imperatorum, sive eorumdem fundatorum auctoritate ad se pertinent et pertinere debent, et quidquid omnino illa ipsa ecclesia ubi ubi et quoquo merito possidet et possidere debet, generaliter et specialiter concedimus et reconfirmamus praefato Theodorico fratri et coepiscopo nostro suisque successoribus, ad perpetuam sanctae Trevirensis Ecclesiae dominationem atque ditionem, per hujus nostrae apostolicae praeceptionis seriem, a praesenti tertia indictione [Col. 0323B] et usque in finem saeculi valituram. Contra quam si quis hominum quolibet modo agere praesumpserit, et quod juste et canonice a nobis decretum est, in aliquo infringere tentaverit, sciat se ex omnipotentis Dei et praedicti beatissimi apostolorum principis, omniumque sanctorum, ac deinde nostra auctoritate damnandum et anathematizandum, et cum omnibus impiis aeterno supplicio deputandum. Qui vero hoc ipsum nostrum privilegium observare, custodire, adimplere fideliter studuerit, benedictionis gratiam et misericordiae plenitudinem in coelestibus castris inter electorum numerum efficaciter a Domino Deo consequi mereatur.

Scriptum per manum Stephani notarii et regionarii et scriniarii sanctae sedis apostolicae, in mense [Col. 0323C] Januario, indict. suprascripta III. Bene valete.

Datum XV. Kal. Februarii per manum Widonis episcopi et bibliothecarii sanctae sedis apostolicae. Anno, Deo propitio, pontificatus Domini nostri Benedicti sanctissimi VII papae primo, imperante domino piissimo patre patriae augusto Ottone a Deo coronato magno Imp. anno VII, indictione III.



V. BENEDICTI PAPAE VII EPISTOLA AD THEODORICUM ARCHIEPISCOPUM TREVIRENSEM. (Anno 975.) Monasterium S. Martini Trevirense, a Theodorico archiepiscopo refectum, per hujus apostolici nostri privilegii atque sanctae Romanae synodi validissimam constitutionem confirmat privilegiisque auget.
[Gudeni, Cod. diplom. I, 9.]
[Col. 0323D]

Si pastores ovium, etc. Reliqua vid. apud auctorem laudatum.



VI. BENEDICTI PAPAE VII PRIVILEGIUM PRO MONASTERIO VIZELIACENSI. Anno 975.)
[Apud Acherium, Spicil. II. 504.]

BENEDICTUS episcopus, servus servorum Dei, ELDRADO religioso abbati S. Vizeliacensis coenobii, omnique congregationi ejusdem monasterii in perpetuum.

[Col. 0324A] Quoties illa tribui a nobis optantur, quae rationi incunctanter conveniunt, animo nos debet libenti concedere, et petentium desideriis congruum impertiri suffragium. Atque ideo quia postulasti a nobis quatenus privilegium sedis apostolicae monasterio Vizeliaco, cui praeesse dignosceris, quod constat olim a Gerardo nobilissimo et Christianissimo viro, necnon et Berta uxore ejus, in honore Domini et Salvatoris nostri Jesu Christi et veneratione beatissimae semper virginis Mariae genitricis ejusdem Domini nostri Jesu Christi constructum; in regno scilicet Burgundiae, in pago Avalensi, quodque a praefatis fundatoribus beato Petro apostolorum principi pia devotione et testamenti pagina collatum est, facere deberemus: inclinati precibus tuis libenter [Col. 0324B] fieri decrevimus. Unde et constituimus et apostolica auctoritate censemus, atque per hoc nostrum apostolicum privilegium confirmamus, ut nullus rex aut pontifex, vel abbas aut comes, vel qualiscunque magna vel parva persona, avaritiae cupiditate correptus aut diabolica suggestione deceptus, audeat vel praesumat contra tuum honorem, o venerabilis Wido abba, qualicunque modo insurgere in tua vita aut de tuo honore tibi molestias inferre, vel de omnibus rebus monasterii quae tibi tuisque praedecessoribus a nobis nostrisque antecessoribus per paginam privilegii concessa atque firmata sunt, aliquas invasiones vel rapinas sive violentias inferre, si non vult, auctoritate Dei et sancti Petri et nostra apostolica excommunicatione, a corpore et sanguine [Col. 0324C] Domini Jesu Christi et ab ingressu ecclesiae disjunctum esse. Hoc quoque capitulo praesenti subjungimus, ut locum avaritiae secludamus, nullum de regibus, nullum de episcopis vel sacerdotibus, vel de quibuscunque fidelibus, per se, suppositamve personam, de ordinatione ejusdem abbatis, vel clericorum, aut presbyterorum, vel de largitione chrismatis, aut consecratione basilicae, vel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid, dare praesumere, ne hac occasione, ea quae a fidelibus pio loco offeruntur, consumantur. Neque episcopus civitatis ipsius parochiae nisi ab abbate ipsius monasterii invitatus, ibidem publicas missas agat, neque [Col. 0324D] stationes in eodem coenobio indicat, ne servorum Dei quies quoquomodo populari conventu perturbari valeat, neque paratas, aut mansionaticos exinde praesumat exigere. Susceptionem autem fidelium et religiosorum virorum atque beneficentiam, quam jubet Apostolus cunctis exhibendam pro possibilitate loci et facultatum, non modo ibidem fieri [non] denegamus, verum etiam suademus: sed et modus in numero congregationis adeo conservetur, ut nec pluralitas penuriam, nec paucitas inhabitantium destitutionem loci inducere valeat. De caetero notum fieri volumus quia devenerunt ad nos deprecatoriae litterae Gerardi episcopi Augustodunensis Ecclesiae, pro decimis quatuor ecclesiarum, sancti videlicet `[Col. 0325A] Petri, et sancti Christophori, sanctique Germani, necnon sancti Leodegarii, quas ipse praedictus abbas ab eodem episcopo impetraverat, sicuti antecessores ejus ab episcopis ipsius sedis per succedentia tempora ordinatis fecisse noscuntur, ut sub confirmatione nostri privilegii corroboraremus, quod et fecimus, excommunicantes, ut nullus Augustodunensis Ecclesiae episcopus aliquam calumniam abbati ejusdem loci sive monachis de ipsis inferat ecclesiis, sive de decimis, tam ipse quam aliqua emissa persona valeat minuere aut in aliam transferre parochiam. Si quis vero regum, episcoporum, sacerdotum, abbatum, judicum, comitum, aut saecularium personarum, contra hanc nostrae institutionis paginam venire tentaverit, percussus apostolico anathemate, [Col. 0325B] potestatis honorisve qui dignitate careat, reumque se coram divino judicio cognoscat, et nisi ea quae a se male acta sunt deleverit, a sacratissimo corpore Domini nostri Jesu Christi alienus fiat, atque aeterno examini districtae ultionis subjaceat. Cunctis autem eidem loco juxta servantibus sit pax Domini nostri Jesu Christi, quatenus et hic fructum bonae actionis recipiant, et apud districtum Judicem praemia aeternae pacis inveniant.

Scriptum per manum Bonifacii notarii regionarii atque scriniarii sanctae Romanae Ecclesiae. Datum II Idus, mense Decembrio, per manum Joannis episcopi, Deo propitio, imperante domno piissimo Augusto Ottone a Deo coronato magno imperatore anno VIII, in mense Decembrio et indictione IV.



VII. BENEDICTI VII PAPAE BULLA PRO ECCLESIA SS. APOLLINII ET URSICINI CANOSSANA. (Anno 975.) Fundationem ecclesiae sancti Apollonii et institutionem duodecim canonicorum, ibi factam ab Adelberto comite in castello Canusino confirmat ad petitionem Teudaldi comitis, ejus filii.
[Murator., Antiq. Ital. V, 207.]
[Col. 0325C]

BENEDICTUS episcopus, servus servorum Dei.

Omnibus sanctae Dei Ecclesiae fidelibus pateat qualiter Teudaldus comes, filius Adelberti jam comitis, limina apostolorum digna devotione visitans, ex parte sui patris hujusmodi a nostra apostolica auctoritate [Col. 0325D] petiit, ut ecclesiam in honorem sanctorum confessorum Dei, Apollonii videlicet, Ursicini, atque Rusticiani, martyrum quoque Mauricii, Alexandri et Victoris consecratam, quam ipso Adelbertus in suis propriis rebus, videlicet in rupe quae Canuxia vocatur, ab imis fundamentis construxerat, et ad divinum cultum varia specie dedicaverat, eidemque Deo et sanctis obtulit proprietario jure omnis territorii sive praedii sui decimam ad usum fruendi duodecim canonicorum, qui ibidem pro futuris temporibus ab ipso, seu a filiis suis, nepotibus ac pronepotibus suis ordinati fuerint, apostolica nostri privilegii auctoritate confirmare ac roborare dignaremur. Cujus igitur devotae petitioni annuentes, et bono voto et [Col. 0326A] condigno sincerum assensum praebentes, apostolica hoc privilegium auctoritate fulcitum ei fieri decrevimus, et quatenus secundum petitionem ejusdem Teudaldi comitis suique patris institutionem et donationem jam dicta ecclesia a nobis corroborata modis omnibus persistat. . . . . . . . . . .


Reliqua desiderantur.

Scriptum per manum Stephani notarii sacri scrinei sanctae Romanae Ecclesiae. . . . . Indictione quarta.

Datum IV Kalendas Januarii per manus Guidonis episcopi et bibliothecarii sanctae sedis apostolicae, anno pontificatus domni Benedicti sanctissimi VII papae secundo, imperii vero domni Ottonis Tertio.



VIII. BENEDICTI PAPAE VII PRIVILEGIUM PRO MONASTERIO S. PANTALEONIS. (Anno 976.) Monasterii S. Pantaleonis Coloniensis possessiones et privilegia confirmat: Ob amorem imperatoris et petitionem imperatricis, nec non et propter jocunditatem Guarini archiepiscopi, permittit ut Christianus abbas dalmatica et sandaliis utatur.
[Wurtwein, Subsidia diplomatica, Heidelbergae 1781, 8o IV, 29]
[Col. 0326B]

Convenit apostolico moderamini, etc. Reliqua vide apud laudatum auctorem.



IX. BENEDICTI PAPAE VII PRIVILEGIUM PRO MONASTERIO CASINENSI. (Anno 977.)
[Gattula, Hist. Casin., p. 840.]
[Col. 0326C]

BENEDICTUS episcopus, servus servorum Dei, charissimo in Domino Jesu Christo filio ATIGERNO venerabili et religioso abbati sacratissimi monasterii beati Benedicti confessoris Christi, siti in Monte Casino, et per te in eodem venerabili monasterio, vel cunctae ejus congregationi in perpetuum.

Quoniam semper sunt concedenda quae rationabilibus congruunt desideriis, oportet ut devotio in me petitoris humiliter acquisita in privilegiis concedendis minime denegetur a nostra clementia. Legitur quia petistis a nobis quatenus monasterium beati Benedicti confessoris Jesu Christi situm in jam dicto Monte Casino, atque monasterium beatae [Col. 0326D] Scholasticae, seu et monasterium Domini Salvatoris sub praefato monte consecrati, necnon et quatuor monasteria puellarum, unum sanctae Mariae in loco qui Plumbariola vocatur, aliud ejusdem sanctae Mariae in loco qui Cingla dicitur, et monasterium sanctae Sophiae, constructum infra civitatem Beneventanam, item et monasterium sanctae Mariae in civitate Cosentia consecratum, et simul etiam monasterium sancti Benedicti infra civitatem Capuanam, praeterea et monasterium puellarum, quod vocatur sancti Joannis in civitate jam dicta Capuana consecratum, et simul etiam ecclesiae per singula loca constructae, praedictis monasteriis pertinentes, privilegiis apostolicae sedis infulis decorentur, ut [Col. 0327A] sub jurisdictione sanctae, cui Deo auctore deservimus ecclesiae constitutae, nullius ecclesiae cujuslibet episcoporum ditionibus commoveatur, vel submittatur. Pro qua re piis desideriis faventes, ac nostra auctoritate, id quod exposcitur petitioni mancipamus; et ideo omnem cujuslibet ecclesiae episcopum in praefata venerabilia loca, quamcunque ditionem habere omnino prohibemus, praeter sedem nostram apostolicam habentes respectum, amodo et deinceps omissa videlicet omni novitate et violentia in eadem monasteria prohibemus, ita ut, nisi quis ab abbate monasterii fuerit invitatus, neque ad consecrandam ecclesiam, vel sacerdotem de praefatis monasteriis, sive in omnibus cellis ibidem pertinentibus praesumat ingredi, nec missarum ibidem solemnitatem [Col. 0327B] quispiam episcopus praesumat omnimodo inibi celebrare.

Ad consecrandas autem ecclesias in suprascriptis monasteriis, vel cellis, quemcunque episcoporum invitare voluerit ipse abbas, sine cujuslibet impedimento concedimus potestatem, ut profecto juxta id, quod subjectis apostolicis privilegiis consistunt inconcussa donanda permaneant. Sed, et constituentes una dum sacerdotali nostro collegio per hoc nostrum apostolicum privilegium omnia loca, quae aliquando possidere ipsa venerabilia monasteria, vel quae nunc eis, aut postea a fidelibus hominibus fuerint concessa per diversa territoria, nulli castaldeo, aut episcopis, non magno vel parvo homini per quodlibet ingenium, aut argumentum liceat, [Col. 0327C] quomodocunque, easdem invadere possessiones, vel censum tollere, aut affligere monachos, vel servos, sed magis ad laudem Christi, et aeternam memoriam largitorum perpetuo tempore maneant intacta ab omnibus, et deserviant solummodo sanctae matri Romanae Ecclesiae, et nullus praesul audeat amodo in ipsis monachis subjectis sanctae nostrae Ecclesiae quamcunque ingerere excommunicationem, sed liceat ita peragere deificos cursus sicuti a beato Benedicto per illius regulam habent in mandatis; atque constituimus ut quispiam praesul non praesumat segregare ab ecclesiis, et dictis monasteriis pertinentibus populum ibidem percurrentem ad audiendum verbum Dei, et confitentem delicta sua, tam in urbibus, quam extra urbes, sed canonice [Col. 0327D] ingrediatur ibidem, et egrediatur devotus populus, et ecclesiae vestris ditionibus subditae omnibus pateant. Sed quoniam pastoralis propterea nobis a Deo cura commissa est, ut vigiles in omnibus existere mereamur, ne, quod absit, Dominicae oves luporum morsibus lanientur. Qua de re omnibus venerabilibus episcopis, presbyteris, abbatibus, diaconibus, ducibus, tribunis, castaldis, actoribus, vel cunctis Deum timentibus nostrae apostolicae auctoritatis sub obtestatione beati Petri principis apostolorum praecipimus, atque jubemus, qui ligandi solvendique peccata hominum in coelo, ac terra, et (a) Domino Deo nostro potestatem percepit, cujus nos gratia divina vices gerimus, statutum est, et [Col. 0328A] per hujus decreti nostri paginam, interdicimus omnibus omnino cujuslibet ecclesiae praesulibus, vel cujuscunque dignitatis praeditis potestate, sub anathematis interdictione, et aeterni judicii obligatione, qui praesumpserit praesenti constitutioni a nobis praefato monasterio indultae, quolibet modo existere temerator . . . .

Scriptum per manum Stephani notarii regionarii, et scriniarii sanctae Romanae Ecclesiae, in mense Maio, indictione v. Bene valete.

Datum III Kal. Junii per manum Stephani nomencratoris (sic) sanctae sedis apostolicae, anno pontificatus domni nostri Benedicti summi pontificis VII, papae III, imperante domno nostro Ottone a Deo coronato magno et pacifico imperatore, anno X, in [Col. 0328B] mense et indictione v.



X. BENEDICTI PAPAE VII PRIVILEGIUM PRO MONASTERIO S. PETRI PERUSINO. (Anno 977.) Bona et jura monasterii sancti Petri de Perusia confirmat. Contra diripientes vel perturbantes eadem, aeternam maledictionem contestatur.
[Margarini, Bullar. Casin. II, 52.]

BENEDICTUS episcopus servus servorum Dei, PETRO venerabili abbati monasterii beati Petri apostolorum principis, qui ponitur in loco Quumplorano, successoribusque tuis in perpetuum.

Convenit apostolico moderamini pia religione pollentibus benevola compassione succurrere, et poscentium animis alacri devotione impertiri assensum. [Col. 0328C] Ex hoc enim lucri potissimum praemium a conditore omnium Deo veniam promeremur, si venerabilia sanctorum loca ordinata, ad meliorem fuerint sine dubio statum perducta. Et ideo quia tua religiositas, nostro apostolatui humiliter postulavit quatenus concederemus et confirmaremus tibi praedictum monasterium sancti Petri principis apostolorum, cum omnibus domibus, et cellis atque aedificiis, et ortuis, una cum fundo, et casalibus suis; vineis quoque, et terris, campis, pratis, pascuis, et silvis; necnon et ecclesiam sanctae Luciae, ecclesiam sanctae Marthae, cum omnibus earum pertinentiis, mobilibus vel immobilibus, omnibusque ad praedictum monasterium petinentibus, tam ea, quae nunc juste et rationabiliter sibi pertinere videntur, vel ea, [Col. 0328D] quae ab hactenus erunt in perpetuum juris sanctae Romanae, cui Deo auctore deservimus Ecclesiae; inclinati precibus tuis, per hujus nostri apostolici privilegii, concedimus et confirmamus tibi, et successoribus tuis jam dictum monasterium, cum suis omnibus pertinentiis, sicut supra legitur. Statuentes apostolica censura, sub divini judicii obtestationibus, et anathematis interdictionibus, ut nulli unquam nostrorum successorum pontificum, vel aliae magnae, parvaeque personae cujuscunque sit dignitatis, vel ordinis, contra hoc nostrum apostolicum privilegium venire vel insurgere liceat. Si quis autem, quod minime optamus, inobediens et contemptor hujus nostri privilegii in toto vel in parte repertus fuerit, [Col. 0329A] vel occasione cujuslibet personae temerare praesumpserit, nisi resipuerit, maledictionem a Patre, et Filio et Spiritu sancto consequatur, ct cum diabolo ejusque sociis, atrocissimis poenis et aeterno incendio deputetur, nec in resurrectione electorum futura dignus inveniatur, et a communione, et sanctae matris Ecclesiae sinu, et a consortio sanctorum sit alienus. Qui autem inventus fuerit saepe dicti monasterii adjutor atque defensor, justitiae tramitem sequens, a dexteris inveniatur particeps, atque cum sanctis omnibus sociatus permaneat.

Scriptum per manum Liutulphi notarii regionarii, et scriniarii sanctae Romanae Ecclesiae in mense Decembrio, et indictione suprascripta sexta.



XI. BENEDICTI PAPAE VII BULLA PRO ECCLESIA AUSONENSI. (Anno 978.)
[Apud Florez. Espaa sagrada, tom. XXVIII, p. 254.]
[Col. 0329B]

BENEDICTUS episcopus, servus servorum Dei, FRUIAE viro venerabili, episcopo vero episcopii S. Petri apostoli, et per eum in eodem episcopo ejus successoribus in perpetuum.

Cum summae apostolicae dignitatis apex in hoc divini prospectus nitore dignoscitur praefulgere, cum in exercendis Dei laudibus sui impensius studebit laboris exhiberi certamen, ob hoc debita nos ejusdem apostolicae pastoralis compulit sollicitudinis cura, quaeque ad stabilitatem pertinere piorum [Col. 0329C] dignoscitur locorum, ubertim promulgari et apostolicae institutionis censura confirmari. Igitur quia postulastis a nobis privilegium de supra dicto episcopio S. Petri apostoli sito in loco qui vicus territorio Ausonense et Menrasense nominatur, cum universis ecclesiis et cellis, sive castris, unum scilicet vocatur Monteboi, alium namque Tovos, cum omnibus finibus terminisque eorum, ex uno videlicet termino ducente per Aqualata, et exinde transeunte ad vadum de ipsa aedera, et per eumdem terminum remeante, et recte pergente in fines qui dicitur Jorba, et inde in fines qui Clariana, et ex alia parte transmeat a Aqualata pergente per fines Clarmonte, et per fines de Auri pino ducente per fines de Miralia ducente usque ad terminos de [Col. 0329D] Rocheta sive Villis: et casalibus suis, vineis et terris, silvis domibusque, agrorum puteis, fontibus, rivis, agris aquimolis, montibus et planis, mercatis, teoloneis, raficas, monetas, pasquaria, herbaticum, praesertim ecclesia sanctae Mariae sita in civitate Manresa, cum omnibus sibi pertinentiis vel adjacentiis, seu ecclesias quae infra eas constructae sunt vel construendae esse possunt, simul cum monasterio S. Benedicti, quorum termini ab oriente incipiunt usque ab ipso ficturo qui concluditur terminibus Artes ejusdem ecclesiae. Deinde vadit per serram quae deducit per ipsas Alsinellias et attingit ad fines Solientis. Deinde super ipsum poium rubeum et pervenit super villam Scluvani et fratrum ejus. [Col. 0330A] Deinde conscendit super ipsum alodetum de comite Suniario. Deinde recto tramite vadit per summitatatem de ipsa serra, et pervenit super ipsum Castrum auri, et exinde ad ipsum rivum de vinea mala, et pervenit ad ipsum vadum petrosum, transitoque rivo pervenit ad terras Endalesii, qui fuit quondam. Deinde revertitur ad ipsum moialem et conscendit a summitate de monte Castrilio, et pervenit super ipsum terminum de palatiolo, usque in serram ultra ipsam Wardiam, et sic vadit per summitatem ipsius serrae et pervenit super ipsum Monasteriolum, et conscendit ad Artiga de Levigildo: deinde descendit super ipsam villam de Valleformosa, quae erat de Alezino. Deinde vadato torrente conscendit per ipsam Articam quam Samuel ibidem de eremo traxit. [Col. 0330B] Deinde ascendit ad ipsum collum in ipsa via, et descendit per Gallicanta, et pervenit ad viam de Corneto ad ipsam speluncam porcariam. Deinde ad ipsam Ubardiolam, super ipsam Chortem de Auriolo, deinde vadit per ipsam serram recto tramite, pervenit super Matam de Frederico, et descendit ad ipsum vadum de Corneto, et sic vadit ad ipsam vineam Waldemari. Deinde ad rivum Cordosdinarium, sicut et Comes Borrellus terminavit. Deinde conscendit per rivum Rubricatum, et pervenit ad ficturum pariter fiscum cum Artes, sicuti designatum et terminatum serie agnoscitur in regali privilegio, vel sicuti injudicatum definivit in publico Georgius praedecessor episcopus, et cum omnibus ad praenominatum episcopium S. Petri apostoli generaliter [Col. 0330C] et in integrum pertinentibus, vel in aliis quacunque partibus ad ipsum episcopatum ubique pertinere dignoscitur. Fines autem totius ipsius episcopii hi sunt: De parte occidentis in fines de Quovecintenigio, vel de Cardona, et de Bergetano; de parte Circii in Eramala, et usque in montem Surocham pervenit ad ipsum pratum de Campo-Rotundo, et per ipsa serra sicut aquas vergunt usque ad Gurni, et deinde ad petram lavandi, deinde ad ipsam Rocham de latione et descendit in flumen Teceri, et pervenit ad ipsum plantadizium qui est inter Gerunden et terminos de Ausona, et conscendit per ipsam serram usque in Gerundiliam, et vadit per ipsam viam quae venit ad Bellampollam, et pervenit ad terminum qui est inter Joannetum et ipsa [Col. 0330D] Elzeta, et pervenit in fines de Arbucias, et usque in cacumina inter duos signos, et usque ad ipsam Calmae quae dicitur ad Area-Mala, et pervenit ad ipsum collem de Montenigro, deinde in rivum Congustum, et venit ad castellum Bertini, et usque super Rocham S. Genesii, et venit ad montem S. Saturnini, et venit ad montem Calvum. Deinde ad montem Serratum, et pervenit ad montem qui est infra castrum Odulinum, et castrum Apiaria, et vadit per summitatem ipsius serrae usque ad flumen, quem dicunt Anoliam, et vadit ab ipso flumine usque in Hispaniam, et ex alia parte sicuti ejus fines sunt aut ab origine fuerunt, omnia juris S. Romanae, cui Deo auctore deservimus, Ecclesiae, vobis ad tenendum [Col. 0331A] emissa praeceptione, inclinati precibus vestris per hujus privilegii seriem praedicti episcopii B. Petri apostoli concedimus, in suo permaneat statu, et vos sine dubio procurantes a praesenti sexta indictione atque in perpetuum a vobis vestrisque successoribus cum sibi omnibus integrum subjacentibus disponatur atque cum Dei timore regatur, ut vestro conjunctum subsistat episcopio. Vos autem in eodem venerabili episcopio Domino Deo nostro laudes exsolvere debeatis, nullam rationem exinde vel ei pertinentibus, nisi soli Deo ac nostra auctoritate solvendo statuimus; fabricam etiam seu luminariorum concinnationes indifferenter vos sine dubio procurantes afficiamini. Nulla proinde in exsolvendis Dei laudibus et in luminariis concinnandis mora [Col. 0331B] proveniat, sed devota sinceritate peragere festinate, nec per incautae desidiae culpam judicii vos futuri metus concutiat, potius laborare studete, ut divina placita vestro conatu clementia possit permanere, hoc quod a nobis justa deliberatione decretum est, futuris inconvulse perpetuisque temporibus. Si quis autem, quod non optamus nefario ausu praesumpserit haec quae a nobis ad laudem Dei pro stabilitate jam dicti episcopii statuta sunt refragari, aut in quoque transgredi, sciat se anathematis vinculo innodatum, et a diabolo et ejus atrocissimis pompis atque Juda traditore Domini nostri Jesu Christi aeterni incendii supplicio concremandum deputamus. At vero qui pio instituto observator et omnibus exstiterit custodiens hujus nostri apostolici constituti [Col. 0331C] ad cultum Dei respicientibus, benedictionis gratiam a misericordiosissimo Domino Deo nostro multipliciter consequatur, et vitae aeternae particeps effici mereatur.

Scriptum per manus Joannis notarii regionarii atque scriniarii S. Rom. Ecclesiae, in mense Martio indictione VI. Bene valete. Data V Kal. Martias per manus Gregorii episcopi et bibliothecarii sanctae apostolicae sedis, anno, Deo propitio, pontificatus domni Benedicti summi pontificis et universalis septimi papae in sacratissima sede B. Petri apostoli, quarto, in mense et indictione suprascripta VI.



XII. BENEDICTI PAPAE VII PRIVILEGIUM PRO ECCLESIA AUSONENSI. (Anno 978.)
[Florez. ubi supra, p. 102.]
[Col. 0331D]

Notum esse volumus omnibus majoribus et minoribus totius provinciae Ausoniae et Barkinoniae, atque Gerundense, sive Urgelitense, vel quicunque huic provinciae constituti esse cernuntur de hunc episcopum Froya nomine, quia venit ad limina apostolorum et sedis nostrae accessit ante nostram praesentiam, ostendit nobis omnibus suis scripturis, quas [Col. 0332A] seriem acquisivit sui episcopatui, et omnibus qui sibi subjecti esse noscuntur. Ita privilegium nobis postulavit, quod et nos libenti animo ei confirmavimus, sicut in ipso privilegio reperitur. Quapropter rogamus, et nostra apostolica auctoritate praecipimus, ut nullus homo, excepto Borrelli comite suo solo corpore, et uxori suae Ledgardis, et legitimo filio ejus Raimundo, si praesumpserit aliquam invasionem, vel contra praedictum episcopum calcaneum erexerit, cujuscunque ordinis vel sexus, sive clericus sive laicus, sit excommunicatus.



XIII. BENEDICTI PAPAE VII PRIVILEGIUM PRO MONASTERIO CLUNIACENSI. (Anno 978.) Maiolo Cluniacensi abbati donat insulam Lerinensem cum monasterio Arluco.
[D. Bouquet, Recueil IX, 245.]
[Col. 0332B]

BENEDICTUS episcopus, servus servorum Dei, dilectissimo in Christo filio MAIOLO charissimo abbati Cluniacensis monasterii, ejusque successoribus in perpetuum.

Quia monasterium Cluniacense, quod tu Deo propitio regulariter regis, sanctae Romanae Ecclesiae novimus esse commissum ad defendendum et dilatandum, idcirco benevoli et benefici erga eumdem locum debemus existere. Quapropter notum sit omnibus [Col. 0332C] quia petisti a nobis ut jam dicto tuo monasterio insulam Lerinensem cum Arluco [(6) 1Kb] monasterio, et omnibus pertinentibus ad eadem loca, nostrae auctoritatis privilegio concederemus; siquidem, ut ex decretis beati Gregorii papae didicimus, eadem insula in jure ac subjectione sanctae sedis apostolicae consistit. Petitionibus tuis igitur faventes et assensum praebentes, sub omni integritate donamus tibi atque successoribus tuis eamdem insulam et idem monasterium Arlucum cum omnibus sibi pertinentibus. De quibus si quis te vel successores tuos injuste pulsaverit, gladio excommunicationis noverit se feriendum. Volumus autem ut annuatim ad sepulcrum beati Petri quinque solidos argenteos exinde persolvas. Ut haec nostra auctoritas vigorem [Col. 0332D] et soliditatem in perpetuum obtineat, sigillo nostro signavimus, et manu nostra firmavimus.

Scriptum per manum Stephani notarii regionarii atque scriniarii S. Romanae Ecclesiae in mense Maio, indict. VI. Bene valete.

Datum X Kal. Junii per manum Joannis episcopi Salernitanae Ecclesiae, anno IV pontificatus domni nostri Benedicti papae VII, imperante domno nostro Ottone a Deo coronato magno et pacifico imperatore anno XI, in mense Maio, indict. VI.



XIV. BENEDICTI PAPAE VII PRIVILEGIUM PRO MONASTERIO SANCTI PETRI RODENSI. (Anno 979.)
[D. Bouquet, ibid., p. 246.]
[Col. 0333A]

BENEDICTUS episcopus, servus servorum Dei, HILDESINDO episcopo et omnibus monachis in monasterio sancti Petri Rodensis degentibus, salutem et pacem et apostolicam benedictionem.

Quoniam gratissimum satisque condignum judicamus famulantibus famulitium impendere, atque donantibus praemia largiri, idcirco quia monasterium sancti Petri Rodensis, quod jure haereditario possidendum accepistis, nunc autem sub jure et dominatione almi principis apostolorum Petri et nostrae [Col. 0333B] venerabilis Romanae sedis perpetuo habiturum, et vobis conspicimus esse traditum, quocirca versa vice auctoritate apostolica concedimus et confirmamus tibi tuisque successoribus in perpetuum coenobium sancti Petri apostoli Rodensis, cum omnibus suis adjacentiis et pertinentiis et terminis suis, in tali ratione, ut sub tuitione beati Petri apostoli et nostra consistat in perpetuum. Concedimus insuper et absque ulla reservatione donamus eidem monasterio omnia praedia vel alodia quae danda sunt vel data ab hodierno die et deinceps a fidelibus viris vestrae regionis beato Petro apostolo nostrae urbis Romanae sedis, ut in jure et dominatione persistant coenobii Rodensis in perpetuum habenda, ab urbe Narbona [Col. 0333C] usque in finibus Hispaniae. Notum ergo nunc sit omnibus hominibus regionis vestrae, quod sub tuitione et regimine beati Petri apostoli et nostra gubernatione vel defensione ille locus consistat. Idcirco omnes fideles vestrae regionis sub testimonio Christi admonemus ut omnia, quae ad praefatum locum pertinent, ad utilitatem monasterii et habitantium in eo restituant, et in vice beati Petri apostoli Romae summa cum diligentia illum locum venerentur et diligant. Et si quis causa orationis ad nostram sedem apostolicam pervenire non poterit, summo studio illum locum venerari concedimus ei. Si quis autem vel ex praediis vel alodis loci illius, vel omnia quae ad jam dictum locum pertinent occultaverit vel tenuerit sine consensu fratrum, aut scierit quod aliquis [Col. 0333D] absconse teneat, sub testimonio Christi ex apostolica auctoritate commonemus ut ab hodierno die non teneant injuste, nec abscondant, sed reddere et manifestare praescripto monasterio festinent. Et reddita vel manifestata jure perpetuo una cum illis quae per hanc nostram apostolicam sanctionem et per alia divalia (sic) decreta statuimus atque decrevimus, usque in finem mundi illibata et inconcussa permanenda decernimus.

Si quis autem, quod non credimus, hujus concessionis vel donationis temerator aut contemptor exstiterit, aeternis condemnationibus subjaceat innodatus, [Col. 0334A] et sanctos Dei Petrum et Paulum principes apostolorum sibi in praesenti et futura vita sentiat contrarios; atque in inferno inferiori concrematus cum diabolo et omnibus deficiat impiis. Hujus vero apostolicalis decreti nostri paginam propriis manibus roborantes, in manus Hildesindi episcopi atque abbatis ipsius loci et fratrum cum illo comitantium tradimus, annuente Christo Jesu Domino nostro, perenniter atque fideliter possidendam. Qui ergo nostrae concessionis vel donationis adjutor atque defensor exstiterit, apostolicam benedictionem et peccatorum absolutionem ab ipso clavigero summo se obtinere sciat.

Scriptum per manus Stephani notarii atque scriniarii in sede beati Petri apostoli Romae, anno Incarnationis [Col. 0334B] Domini 979, indictione VII, in mense Aprili.



XV. PRIVILEGIUM BENEDICTI PAPAE VII PRO MONASTERIO BISULDUNENSI. (Anno 979.) Monasterium sub sua protectione suscipit, ejus possessiones confirmat, aliaque ei concedit privilegia.
[Mansi, Conc. XIX, 71.]

BENEDICTUS episcopus, servus servorum Dei, dilectis filiis GAUSBERTO abbati monasterii Bisulduno, quod est situm infra castrum Bisulduni, ad flumen Fluviani, ejusque fratribus tam praesentibus quam futuris regularem vitam professis, salus, pax et benedictio, [Col. 0334C] quod ad mundum permaneat. Amen.

Cum constet Dominum Deum nostrum honorem sanctae universalis Ecclesiae incessanter a propagantibus beatae fidei augmentare, necesse est accipientibus ab illo totius curae regiminis: et idcirco ego Benedictus papa cum coetu episcoporum presbyterorumque, cum omni caterva clericorum in Romana sede degentium, sub norma beatissimi Petri Deo militantium, in nostra protectione suscipimus (deest aliquid), et praesentis scripti privilegio roboramus illud donum, quod dilectus filius noster [(7) 1Kb] Miro episcopus Gerundensis per paginam donationis Romanae Ecclesiae tradidit pro remedio animae suae, suorumque parentum, videlicet ecclesiam S. Petri Bisulduno cum omnibus ecclesiis, et praediis, et villis, [Col. 0334D] et dominicaturis ab eo datis, seu ab aliquibus fidelibus in futurum concessis, adipisci potuerit, nostro in hoc praesenti privilegio in perpetuum confirmamus et in omni libertate disponimus: statuentes etiam ut ordo monasterii, qui secundum Deum et regulam B. Benedicti ab eodem episcopo institutus esse dignoscitur, semper inviolabiliter sub regimine proprio abbatis observetur. Praeterea quaecunque bona idem monasterium in futurum donatione et pontificum concessione, regum vel principum oblatione multorumque fidelium, dante Deo, poterit [Col. 0335A] adipisci, a modo firma nobis sub tutela beati Petri et nostra illibata in sempiternum permaneant. Concedimus si quis de illis regionibus alodia vel aliqua oblatio mercedis sanctae Romanae Ecclesiae relinquitur, praefatum monasterium per nostrum beneficium possideat in sempiternum, et abbas qui praeest vel qui praefuerit in eodem monasterio, per singulos annos quinque solidos S. Petro Romae persolvat in censum; et si minime annuatim venire non possunt, ad quartum annum viginti solidos persolvant. Statuimus etiam ut quando abbas ipsius monasterii obierit, neque a regibus, neque a comitibus, neque a quacunque persona ibidem abbas constituatur, sed a cunctis ibidem degentibus servis Dei juxta Patris Benedicti regulam eligantur abbates, qui a Romano [Col. 0335B] pontifice vel a suo mandatore benedictionem suscipiant. Confirmamus igitur et stabilimus ut nullus archiepiscopus, nullus episcopus in ipsum monasterium sive suas ecclesias a praedicto episcopo datas, neque clericos in eis stantes, in eodem monasterio, neque abbatem, monachos et conversos suos audeat et praesumat sententiam excommunicationis inferre, vel a nullo possint interdici vel excommunicari, nisi a Romano pontifice.

Item etiam concedimus ut si quis causa orationis ad praedictum monasterium venerit, habeat licentiam introducendi et omne officium audiendi, nisi forte quis reatu suo proprio fuerit excommunicatus. Concedimus quoque ipsius loci abbati correctionem cunctorum suorum clericorum, ut nullus episcopus, [Col. 0335C] nulla ecclesiastica vel laica persona dominationem ibi habeat; sed quidquid ecclesiasticum est per manum ipsius abbatis et sub regimine ipsius cuncto subsistant tempore. Oleum vero seu sanctum chrisma baptizantium, consecrationes altarium, a quocunque voluerit catholico episcopo suscipiat. Coemeterium de omni villa Bisuldini et de omnibus circumstantibus villis, sicut a supradicto episcopo constitutum est, confirmamus et roboramus, etc.

Datum VIII Idus Maias, imperante domno nostro Ottone, a Deo coronato, magno et pacifico, anno XII, et indictione VII, anno Dominicae incarnationis nongentesimo septuagesimo nono, aera MVII.



XVI. BENEDICTI PAPAE VII PRIVILEGIUM PRO ABBATIA S. RUFILLII FOROPOPULENSI. (Anno 980.)
[Apud Ughelli, Italia Sacra, II, 599.]
[Col. 0335D]

[(8) 1Kb] In nomine Patris, et Filii, et Spiritus sancti.

Anno, Deo propitio, pontificatus divi Benedicti summi pontificis, et universalis PP. in apostolica [Col. 0336A] beati Petri apostoli Domini sede anno 5. Regnante sicque imperante divo Othone a Deo coronato pacifico magno imperatore, in Italia vero anno 13, die 22 Augusti indict. VIII, civitate Ravennae:

Casum generis humani considerantes, aeternarum supplicia flammarum metuentes, decrevimus aeternas Domino deferre oblationes, et perpetualiter metuimus multari suppliciis. Ideo ego Benedictus catholicae Ecclesiae episcopus, imo cum consensu, et auctoritate cardinalium S. R E. concedo, suppliciter offero sanctae et intemeratae Ecclesiae beati Ruphilli pontificis et confessoris Christi, sita extra murum Popilien., do, et concedo, et transfero, et perpetualiter transacto personaliter alienationis jura, et dominium divo Leoni humili abbati, et per eum monasterio S. [Col. 0336B] Ruphilli in perpetuum, et quod habetur, et possidetur, et a meis majoribus detineri videtur . . . Capellam S. Athanasii, sex integros fundos, fundum Monendomum, fundum S. Athanasii, Lamam, Monsignanum, Laniagnam, Bratulam, et fundum circumdatum a quatuor viis, id est Spinariae, et Pizacitae, et Casalbronorum casanistae, et petrae Fictae Gibanelli, cum campis, vineis, et terris, arbustis, arboribus, et constituo, etc. . . . repono in territorio Corniolen. et plebem S. Apollinaris, et S. Prosperi, ita ut in praedictis monasterio, et omnibus rebus a me traditis sub defensione, et regimine S. Romanae Ecclesiae constituo. Deprecor, et hunc psalmum, Deus in adjutorium meum intende, et Kyrie eleison ter repetis pro me de caetero canatis. Pontifices autem [Col. 0336C] ipsi aliud super te, tuosque successores, donationis, sive tributi aliquo modo indicere debeant, nisi hoc quod a nobis in ista chartula fuerunt designata, si quis autem contra, etc. Quam vero chartulam juvante Dei nutu ex genere consulis Taber. hujus civitatis Ravennae subscribendam rogavimus, subscriptam manibus meis propriis . . . Ut qui a nobis obtulit roborandam nostrorumque praesentia, etiam tibi quoque supra contradidi sub die, mense, et indictione VIII, civitatis Ravennae.

    Ego Benedictus catholicae Ecclesiae episc. ss.
    Ego Marcus presb. et card. S. Stephani ss.
    Ego Joannes presb. et card. S. Crucis in Hierus. ss.
    Ego Leo presb. et card. SS. Joannis, et Pauli ss.
    Ego Julianus subdiac. et cancell. paginam donationis [Col. 0336D] et transactionis subscr.





XVII. CONCILIUM ROMANUM [(9) 1Kb] A BENEDICTO PP. VII CONTRA SIMONIACOS HABITUM ANNO CHRISTI 981.
[Apud Mansi, Conc. XIX, col. 77.]

BENEDICTUS episcopus, servus servorum Dei.

Notum esse volumus omnibus catholicis et orthodoxis archiepiscopis, episcopis, abbatibus, regibus [Col. 0337A] et principibus, ducibusque et comitibus, vel universis in toto orbe terrarum Christo famulantibus, qualiter synodum aggregatum est in ecclesia beati Petri apostolorum principis, ante sacratissimum ejus corpus, una cum domno Ottone serenissimo imperatore augusto, spirituali filio nostro, cum nostris suffraganeis, archiepiscopis, et episcopis, presbyteris, et diaconibus, vel cuncto clero sanctae catholicae et apostolicae Romanae Ecclesiae. Et ibidem perlecta sunt capitula de sacris canonibus, qualiter liceret episcopo de sacris id est [ecclesiasticis] ordinibus aliquod praemium accipere. Et auxiliante Deo, et annuente ipso apostolorum principe beatissimo Petro, in eodem loco interdictum est primitus a nostro proprio ore, et postea a cunctis venerabilibus [Col. 0337B] archiepiscopis et episcopis in eodem sacratissimo loco residentibus, quod ab ista hora in antea, ab ostiario usque ad sacerdotium, nullum pretium exinde accepturos esse, sicuti in decretis sanctorum Patrum continetur. (Chalcedon. can. 2.) Si quis (episcopus per pecuniam fecerit ordinationem, et sub pretio redegerit gratiam, quae non potest vendi, ordinaveritque) per pecunias episcopum aut presbyterum, aut diaconum, vel quemlibet ex his qui connumerantur in clero, aut promoverit per pecunias dispensatorem, aut defensorem, vel quemquam qui subjectus est regulae, pro suo turpissimi lucri commodo: is cui hoc attentanti probatum fuerit, proprii gradus periculo subjacebit. Et qui ordinatus est, nihil ex hac ordinatione vel promotione, quae est [Col. 0337C] per negotiationem facta, proficiat; sed sit alienus a dignitate, vel sollicitudine, quam pecuniis quaesivit. Si quis vero mediator tam turpibus et nefandis datis vel acceptis exstiterit; si quidem clericus fuerit, deponatur; si vero laicus, aut monachus, anathematizetur.

Item in eisdem decretis (can. apost. 30): Si per pecuniam hanc obtineat dignitatem, dejiciatur et ipse, et ordinator ejus, et a communione modis omnibus abscindatur, sicut Simon Magus a Petro.

Verum etiam propter illam pessimam emptionem Hierosolyma capta est; quia ipsi sacerdotes iniqui, qui debuerant esse observatores legis et praedicatores, ipsi primi facti fuerant praevaricatores. Denique invenerant sibi quoddam ingeniolum, ut persuaderent [Col. 0337D] filiis Israel de longinquo venientibus, ut victimas secum non deferrent, sed munera, offerentibusque sibi, non sicut praeceptum erat a Domino, immolabant; sed ad hoc sibi reservabant, ut aliis atque aliis venderent, et ad hoc sibi pretium muneris multiplicarent.

Nam idem Dominus et Salvator noster Jesus Christus, non per prophetas, neque per apostolos, aut per doctores aliquos, sed per se ipsum, flagellum de funiculis fecit; et ejecit omnes de templo, boves quoque et oves, et nummulariorum effudit aes, et mensas subvertit. Et his qui columbas vendebant, dixit: Auferte ista hinc, et nolite facere domum Patris mei domum negotiationis (Joan. II, 15, 16). Domus [Col. 0338A] autem a Salomone ita condita fuerat, ut domus Dei vocaretur, essetque, sicut ipse sapientissimus rex. Sed domus negotiationis facta est, quando in ea boves, et oves, et columbae vendebantur.

Unde nos, charissimi fratres, et dilectissimi filii, sollicite vigilare oportet, qui pastoralem curam in nostris ovibus exercendam suscepimus, ne eas lupinis dentibus lacerandas tradamus; et ad ultimum nosmetipsi, qui pastores vocamur, in die tremendi examinis apud pium et benignum judicem lupi rapaces inveniamur. Pro quibus vestram sanctam fraternitatem rogando, obsecrando, monendo, et arguendo mandamus, ut omni occasione postposita, diligenti studio, et sollicitudine maxima, ea quae vobis agenda transmisimus, implere studeatis. Nam [Col. 0338B] si quislibet presbyterorum, aut diaconorum, gratis donum Spiritus sancti ab archiepiscopo, sive a metropolitano suo accipere non potuerit, studeat venire ad sanctam matrem Romanam Ecclesiam catholicam, atque apostolicam, et in eadem episcopalem benedictionem accipiat sine omni simoniaca haeresi.

(S. GREGORIUS, lib. IV, ep. 44.) Is autem qui ordinatus fuerit, si non ex placito, neque exactus, aut petitus, post acceptas chartas et pallium, offerre aliquid cuilibet ex clero gratiae tantummodo causa voluerit, hoc accipi nullo modo prohibemus; quia ejus oblatio nullam culpae maculam ingerit, quae ex accipientis ambitu non processit.

Quicunque de sanctis ordinibus hanc nostram viderit epistolam, et verba vel exempla sanctorum [Col. 0338C] Patrum non observaverit, sciat se non esse connumeratum inter discipulos Domini et Salvatoris nostri Jesu Christi; sed damnatum inter impios et inter eos qui dixerunt Domino Deo: Recede a nobis, scientiam viarum tuarum nolumus (Job XXI, 14).

Hic vero qui legitime illam custodierint, et pio intuitu observaverint, recipiant partem cum Abram, Isaac et Jacob, in regno coelorum, una cum eodem Domino et Salvatore nostro Jesu Christo, qui nunc et semper vivit et regnat Deus in cuncta saecula saeculorum.

Hanc itaque nostram epistolam jubemus atque praecipimus, ut per manum charissimi confratris nostri Mironis episcopi, cunctis aliis archiepiscopis et episcopis deportetur, ut idem ipse per suum laborem [Col. 0338D] et certamen, dignam exinde mercedem recipiat, et fructum afferat in poenitentia [Forte in patientia, HARD.].



XVIII. BULLA BENEDICTI PAPAE VII PRO MONASTERIO S. WALARICI. (Anno 981.)
[Apud Mabill. Annal. ord. Bened. IV, 685.]

BENEDICTUS servus servorum Dei, dilectissimo nostro filio RESTOLDO religioso abbati, vel omni congregationi in monasterio sancti Walarici, quam Hugo gloriosissimus comes, nosterque spiritualis filius, in regula beati Benedicti noviter congregavit, vestrisque successoribus in perpetuum.

[Col. 0339A] Cum magna nobis sollicitudine insistit cura pro universis Dei Ecclesiis ac piis locis, vigilandum ne aliquam necessitatis jacturam sustineant, sed magis propriae utilitatis stipendia consequantur. Igitur quia per interventum Hugonis gloriosi comitis rationabiliter postulastis a nobis, quatenus pro suo magno amore atque dilectione confirmaremus vobis praedictum monasterium sancti Walarici cum omnibus rebus mobilibus, cumque et immobilibus, quibus a praefato Hugone gloriosissimo comite concessa esse noscuntur, vel a caeteris Christianis in perpetuum concessa atque largita esse videntur, vel cum omnibus ad ipsum monasterium generaliter et nunc pertinentibus sicuti est. Igitur privilegiis sedis apostolicae infulis decoretur, ut sub jurisdictione sanctae [Col. 0339B] nostrae Ecclesiae matris permanendum, nullius alterius Ecclesiae jurisdictionibus submittendum. Pro qua re piis desideriis faventes, nostra auctoritate id quod exposcitur effectui mancipamus. Et ideo omnem cujuslibet Ecclesiae sacerdotum in praefato monasterio ditionem, quamlibet habere auctoritatem praeter sedem apostolicam prohibemus, ita ut nisi ab abbate ipsius monasterii fuerit invitatus, nec missarum solemnia ibidem quispiam praesumat celebrare omni modo, nec licentia sit, ut dictum est, ex ejus vel omnibus eidem monasterio sancti Walarici pertinentibus, situm in comitatu Witmau cuiquam magnae personae, parvaeque auferre. Ut profecto juxta id quod subjectos idem ut in monasterio apostolici constituti atque privilegii consistit, inconcusse [Col. 0339C] dotandum permaneat. Si quis autem, quod non optamus, nefario ausu praesumpserit haec, quae a nobis ad laudem Dei pro stabilitate jam dicti monasterii, statuta sunt, refragare, aut in quoquam transgredi tentaverit, reum se, et atri anathematis vinculo innodatum esse, et diabolo et ejus atrocissimis pompis, atque cum Juda traditore Domini nostri Jesu Christi aeterni incendii supplicio concremandum deputamus a Domino. Qui vero pio intuitu custos et observator exstiterit, benedictionis gratiam a misericordissimo Deo nostro consequi mereatur, et vitae aeternae particeps effici mereatur. Scriptum per manus Bonizzonis notarii regionarii et scriptoris sanctae Romanae Ecclesiae in mense Aprili, indictione IX. Bene valete.

[Col. 0339D] Datum I Kalend. Aprilis per manum Stephani episcopi et bibliothecarii S. R. E. anno pontificatus domini Benedicti sanctissimi VII, papae in sede beati Petri apostoli VII, imperante domno Ottone a Deo coronato magno imperatore, anno XIII, in mense et indictione nona feliciter. Amen.



XIX. BENEDICTI PAPAE VII EPISTOLA AD LIUDOLPHUM ABBATEM CORBEIENSEM. (Anno 981). Corbeiensis monasterii jura confirmat et pontificalia ornamenta abbati concedit.
[Apud Mansi, Conc. tom. XIX, col. 55.]

BENEDICTUS episcopus, servus servorum Dei, LIUDOLPHO, [Col. 0340A] religioso abbati sanctae Corbeiensis ecclesiae, nostroque dilectissimo filio suisque successoribus in perpetuum.

Cum summae apostolicae dignitatis apex in hoc divini profectus nitore dignoscitur praefulgere, cum in exercendis Dei laudibus sui impensius studuit laboris exhibere certamen; ob hoc debita nos ejusdem apostolicae pastoralis compulit sollicitudinis cura, quidquid ad stabilitatem piorum pertinere dignoscitur locorum ubertim promulgari, et apostolicae institutionis censura confirmari. Igitur quia postulasti a nobis quatenus monasterium SS. martyrum, protomartyris Stephani atque Viti martyris in loco qui dicitur Corbeia, privilegiis sedis apostolicae et infulis decoretur, ut sub jurisdictione sanctae nostrae [Col. 0340B] sedis, cui Deo auctore deservimus, Ecclesiae jurisdictionibus submittatur: pro qua re piis desideriis faventes hac nostra auctoritate, id quod postulas effectui mancipamus, et omnem cujuslibet ecclesiae sacerdotem, in praefato monasterio ditionem quamlibet habere et auctoritatem, praeter sedem apostolicam prohibemus: ita ut, nisi ab abbate monasterii fuerit invitatus, nec missarum ibidem solemnia quisquam praesumat celebrare, omnimodo statuentes, apostolica censura sub divini judicii obtestatione, et validis atque atrocioribus anathematis interdictionibus, ut nullus unquam praesumat, quacunque dignitate sit praeditus vel potestate, vel etiam quaecunque magna parvaque persona in eodem monasterio vel ejus causis incumbere, aut de rebus et [Col. 0340C] possessionibus, vel quiquid ad illud monasterium pertinere videtur, quoquo modo auferre vel alienare; promulgantes nempe, et hoc auctoritate beati Petri apostolorum principis, coram Deo et terribili ejus futuro examine per hoc nostrum apostolicum privilegium atque constitutum sancimus atque decernimus, ut loca quae ab abbate quolibet in eodem monasterio commutata vel etiam concessa sunt, nec non et aliae laicorum possessiones, quae a regibus, vel ducibus, et a caeteris Christianis ad eumdem sanctum locum largitae atque oblatae sunt, aut in posterum illi concessae fuerint firma stabilitate praedicti monasterii existenda, atque in perpetuum statuimus permanenda. Concedimus etiam et confirmamus apostolica auctoritate ut de alio monasterio [Col. 0340D] abbas ibi non constituatur, sed ipsi servi Dei secundum regulam beati Benedicti viventes, etiam ex sua propria congregatione potestatem eligendi abbatem habeant. Insuper etiam concedimus ut in praecipuis festivitatibus, id est in Natali Domini, atque in Epiphania, et purificatione sanctae Mariae, die Resurrectionis, et Ascensionis, Pentecoste, et festivitate S. Joannis Baptistae, in natalitiis apostolorum, in festivitatibus S. Mariae et sanctorum, quorum meritis jam dictum monasterium dedicatum est, abbas ipsius loci intra missarum solemnia dalmatica et sandaliis utatur. Si quis autem, quod non optamus, nefario ausu praesumpserit his quae a nobis ad laudem Dei pro stabilitate jam dicti monasterii statuta [Col. 0341A] sunt, refragari aut in quoquam transgredi, sciat se anathematis vinculo innodatum; et diabolo et ejus atrocissimis poenis, atque cum Juda traditore Domini nostri Jesu Christi aeternis incendiis et supplicio concremandum deputamus a Domino. Qui vero pio intuitu et in omnibus exstiterit custoditor hujus nostri apostolici constituti, ad cultum Dei respicientis, benedictionis gratiam a misericordissimo Domino Deo multipliciter consequatur, et vitae aeternae particeps effici mereatur.

Scriptum per manum Joannis notarii nostri et sacrosanctae Romanae Ecclesiae, nonis Aprilis, indictione IX. Datum per manum Stephani episcopi et bibliothecarii sanctae sedis apostolicae, anno, Domino propitio, pontificatus domini nostri Benedicti summi [Col. 0341B] pontificis et universalis Ecclesiae papae in sacratissima sede beati Petri apostoli septimo, imperante domino nostro Ottone coronato, anno imperii ejus XII, quarto nonas Aprilis.



XX. BENEDICTI PAPAE VII EPISTOLA AD EPISCOPOS GALLIAE ET GERMANIAE. (Anno 981.) Omnibus episcopis Galliae Germaniaeque in synodis quid actum sit significat. Privilegia Ecclesiae Magdeburgensis confirmat et auget. Addit haec: Hoc autem praesens privilegium per nostri secretarii legatos episcopis Galliae et Germaniae dirigimus confirmandum.
[Boysen, Allg. hist. Mag., I, 194.]

Concessae nobis, etc. Reliqua vide apud laudatum [Col. 0341C] collectorem.



XXI. BENEDICTI VII PAPAE PRIVILEGIUM PRO ECCLESIA PARISIENSI. (Anno 980-982.)
[Gall. Christ. tom. VII, instrum. p. 20.]

BENEDICTUS episcopus, servus servorum Dei, sanctae Romanae sedis apostolicus, omnibus coepiscopis et omnibus principibus in parte Galliarum residentibus, perpetuam in Domino salutem.

Convenit apostolico moderamini pia religione pollentibus benivola compassione succurrere, et poscentium animis alacri devotione impertiri assensum; siquidem etenim potissimum lucri praemium apud [Col. 0341D] conditorem omnium Deum, quando venerabilia loca opportune ordinata, ad meliorem fuerint sine dubio statum perducta. Noscat igitur vestrae excellentiae laudabilis mansuetudo, quod Elysiardus Parisiensis sedis episcopus adiens limina beatorum apostolorum Petri et Pauli Romae, instantia, ostendens regalia praecepta, quae pro remedio animarum suarum, necnon et antecessorum nostrorum privilegia ecclesiae beatae Dei genitricis et virginis Mariae, et sancti protomartyris Stephani praefati loci, firma conscriptione tradiderunt. Hac autem ratione commotus supplici devotione deprecatus est nobis, quatenus apostolica auctoritate ei reconfirmaremus praedictas conscriptiones et episcopatum praefatae sedis, cum [Col. 0342A] omnibus pertinentiis vel adjacentiis suis, videlicet abbatiam sancti Eligii, abbat. sancti Germani Rotundi, abbat. sancti Marcelli, abbat. sancti Clodoaldi atque sancti Martini, abbat. sancti Petri quae dicitur Respacis, abbat. sancti Saturnini de Canrosa, abbat. sancti Petri quae dicitur Nigella, abbat. sancti Martini quae est in Campellis, abbat. sancti Petri quae dicitur Caziacus super Matrona, cum omnibus adjacentiis earum, et quidquid tam in praesens quam in futurum praefata ecclesia possidenda est. Simili modo de stipendiis fratrum ipsius loci, scilicet Spedonam potestatem cum ecclesia, ac villulam nomine Macerias, cum omnibus inibi juste legaliterque aspicientibus, quam idem praelibatus praesul Elysiardus, amore Dei ductus, tam a suo, quam a successorum [Col. 0342B] suorum dominio auferens, in fratrum sanctae Mariae praefatae sedis delegavit usus. Undresiacum cum ecclesia et altare omnique integritate et suis adjacentiis. Aureliacum cum ecclesia et altare suisque appenditiis; Civiliacum, Lajacum cum ecclesia et altare omnibusque inibi adjacentibus; Castenedum cum ecclesia et altare suisque appenditiis; Baniolum cum ecclesia et altare et suis adjacentiis; Sulciacum cum ecclesia et altare cum omnibus ad usus fratrum pertinentibus, Christoilum cum ecclesia et altare vel quidquid inibi ad praedictorum pertinet stipendia. Haec enim septem altaria praefatae sedi attinentia memoratus praesul, ex proprio dominio sine sua suorumque successorum venditione, nullo contradicente, stipendiis perpetualiter ipsorum attribuit [Col. 0342C] fratrum; Eleriacum, Steovillam, Rozetum, Cellas et Vernon, Machelum et Samesium, Mintriacum, Mauriacum cum ecclesiis et universis ad se pertinentibus; Viriacum cum omnibus quae videntur ad praedictorum usus fratrum aspicere, sed et medietatem nonae ac decimae, quae de rebus ipsius ecclesiae abstractae fuerant, ab iis qui eis utuntur, accipi solent. Fontenetum cum ecclesia, Vilcenam cum omnibus inibi adjacentiis, ob firmitatem tamen religionis petiit supra taxatus Elysiardus episcopus, ut et claustrum ipsius congregationis jure perpetuo confirmaremus, quo absque ullius inquietudine tam ipsius loci episcopi, quam aliarum personarum securi viverent, et unusquisque canonicus suam propriam domum, cum omni substantia [Col. 0342D] dare vel vendere valeat cuicunque canonico voluerit ex ipsa congregatione, nullique alio, velut constitutum est a priscis temporibus. Nos vero inspectis piissimorum Augustorum, et paternis praeceptionibus, libuit nobis petitionibus ejusdem episcopi assensum praebere, ut sub jure et patrocinio sanctae Romanae et apostolicae sanctae matris Ecclesiae omnia firma atque inviolata jugiter maneant, praecipientes apostolica auctoritate jam dictis canonicis, eligentes ex semetipsis per communem omnium assensum praepositos et decanos, qui et eorum praevideant villas, et debita stipendia eis administrent fideliter. Eo namque ordine praecipimus, ut nullus episcoporum per successiones subtrahere, minuere, aut ad [Col. 0343A] usus suos retorquere, vel alicui in beneficium tribuere, neque ullum impedimentum ex praedictis rebus fratrum inferre, sed nec servitia ex eadem terra exactare, neque ullas in aliqua re exactiones inde exigere praesumant, si augere eis placuerit, licitum habeant; distrahendi autem vel minuendi, ea quae pro Dei amore statuta sunt, nec quidquam valeant; statuimus namque sub divini judicii intuitu, obtestatione et beatorum apostolorum Petri et Pauli, nostraeque humilitatis jussione, ut nullus unquam ex imperantibus, regibus, marchionibus, ducibus, comitibus, principibus, vel ex omni judiciaria potestate accinctus, seu in quolibet ordine et ministerio constitutus, in supradictis episcopi vel canonicorum rebus, nec in ipsa insula ubi civitas Parisius videtur [Col. 0343B] esse posita, et de regali via ex parte sancti Germani rotundi a sancto Mederico usque ad locum qui vulgo vocatur Tudella in ruga ejusdem sancti Germani, nec in aliis minoribus viis quae tendunt ad eumdem monasterium, aliquam judicandi potestatem inibi exerceat, nec aliquem censum, neque teloneum, neque ripaticum, neque rotaticum, neque portaticum, neque bannum, freda nec ullas districtiones faciendas, nec ullas reparatas, nec foraticum, nec pulveraticum, nec ullas leges faciendas, nec de liberis hominibus albanisque ac colonibus in supradicta terra commanentibus, aliquem censum, vel aliquas reddibitiones accipere praesumat, nec quamlibet malitiam, nec jacturae molestiam, ibidem sive pacis, sive belli tempore inferre conetur, dum profecto amodo usque in finem [Col. 0343C] saeculi, ut praedictum est, summa stabilitate sub patrocinio et jurisdictione sanctae Romanae matris Ecclesiae permanendum cuncta decernimus. Si quis autem, quod non optamus, haec quae a nobis ad honorificentiam sanctae Dei genitricis Mariae, et beati protomartyris Stephani, caeterorumque sanctorum qui ibi venerantur, pro ipsius stabilitate episcopatus statuta sunt, transgredi ausu nefario praesumpserit, sciat se anathematis vinculo innodatum, et cum diabolo et omnibus impiis, aeterni incendii atrocissimo supplicio deputatum. At vero qui pio intuitu custos et observator horum praeceptorum exstiterit, omnimodae benedictionis gratiam, omniumque peccatorum suorum absolutionem et indulgentiam, et [Col. 0343D] coelestis vitae beatitudinem cum sanctis et electis a misericordissimo Domino Deo nostro consequi mereatur in saecula saeculorum.

Bene Valete. Amen.

Data III Kal. Januarii per manum domini Stephani episcopi et bibliothecarii sanctae Romanae Ecclesiae.



XXII. BENEDICTI VII PAPAE BULLA PRO MONASTERIO S. VINCENTII AD VULTURNUM. (Anno 982.)
[Muratori Rer. Ital. Script. I, II, 464.]

BENEDICTUS episcopus, servus servorum Dei, JOANNI venerabili abbati ex monasterio Christi martyris [Col. 0344A] Vincentii, et per se in eodem venerabili monasterio tuisque successoribus in perpetuum.

Cum magna nobis sollicitudine cura insistit pro universis Dei ecclesiis ac piis locis vigilandum, ne aliquam necessitatis jacturam sustineant, sed magis propria utilitate stipendia consequantur, ideo convenit nos pastoralis tota mentis integritate eorumdem venerabilium locorum maxime stabilitatis utilitatem procurare, etc. Igitur quia petistis a nobis quatenus monasterium beati Vincentii martyris situm supra fluvium Vulturnum territorio Beneventano, partibus Samniae, una cum suis pertinentiis et monasteriis, videlicet monasterium beati Petri apostoli positum juxta fluvium Sabbati, etc. Et ideo concedimus vobis vestrisque successoribus licentiam [Col. 0344B] apostolicae sedis nostrae ut quamlibet Christianitatem indigentibus in praedicto venerabili monasterio qualis episcopus vobis ad invitandum ire volueritis, habendi potestatem, etc. qualiter legitur in caeteris bullis.

Scriptum per manus Joannis scriniarii sanctae Romanae Ecclesiae in mense Octobrio, die 9, indictione XI. Bene valete.

Datum VI Nonas Octobris per manus Stephani episcopi et bibliothecarii sanctae sedis apostolicae, anno, Deo propitio, pontificatus domni nostri Benedicti summi pontificis et universalis septimi papae, in sacratissima sede beati Petri apostoli, octavo, per indictione praefata XI.



XXIII. BENEDICTI PAPAE VII BULLA PRO MONASTERIO S. HILARII CARCASSONENSI. (Anno 982.)
[Mabill. Annal. ord. Ben. IV, 687.]
[Col. 0344C]

BENEDICTUS episcopus, servus servorum Dei.

Notum sit omnibus Christianis, quia venerunt Rodgarius comes cum conjuge sua, nomine Adhalaice, simulque cum eis venit Benedictus abbas ad limina apostolorum beati Petri et Pauli ante nostram praesentiam, petieruntque ut confirmaremus eis per nostram apostolicam auctoritatem monasterium, quod est consecratum in honore sancti Saturnini, ubi beatus Hilarius humatus quiescit; ut non sit licitum ab hac hora inantea, neque comiti, neque vicecomiti, [Col. 0344D] neque episcopis, neque ullae magnae parvaeque personae, homini neque feminae, supradictum monasterium aliquid de suis rebus auferre vel alienare praesumat, quidquid modo habet, et inantea acquisiturum erit in perpetuum, sed semper sint in stipendia monachorum, et in eleemosynis pauperum ea, quae concessa sunt vel donata in praefato monasterio a praefato Rodgario et sua conjuge, id est villa, quae dicitur Corneliana, cum ecclesia sancti Petri, et ecclesias, quae in vico Limoso et Gardia cum ecclesia sancti Petri, et Malchindus et Salsingus, et caetera loca, quae a praefato monasterio pertinent, vel pertinere debent. Post vero obitum Benedicti abbatis, nemo ibidem abbatem constituat, nisi quem consensu [Col. 0345A] et communiori voluntate fratrum, qui ibidem Deo serviunt, vel inantea sunt servituri, elegerint. Haec omnia, quae suprascripta sunt, concedimus tibi Benedicto abbati. tuisque successoribus in perpetuum pro omnipotentis Dei amore et sancti Petri, nostraeque animae redemptione, item et pro amore Rodgarii comitis Carcassonae et conjugis ipsius, necnon Raymundi dilecti filii mei, ut illorum sit merces in perpetuum. At vero qui custos et observator fuerit hujus nostri apostolici praecepti, et confirmatione Christiana benedictionem a Patre, et Filio, et Spiritu sancto, in omnibus consequatur, et vitae aeternae particeps effici mereatur in saecula saeculorum; et qui observare noluerit, anathematis vinculo sit innodatus, et a regno Dei alienus permaneat.

[Col. 0345B] Scriptum per manum Stephani, notarii et scriniarii sanctae Romanae Ecclesiae. Bene valete.



XXIV. BENEDICTI PAPAE VII PRIVILEGIUM PRO MONASTERIO S. SALVATORIS ET S. PETRI GEMBLACENSI. (Anno 983.)
[Apud Mabill. Acta SS. Saec. V, p. 300.]

BENEDICTUS episcopus, servus servorum Dei, religioso abbati venerabilis monasterii sancti Salvatoris Domini nostri Jesu Christi ac sancti Petri noviter ibi constituti, suisque successoribus in perpetuum.

Cum magna nobis sollicitudine insistit cura pro [Col. 0345C] universis Dei ecclesiis ac piis locis invigilandi, ne aliqua necessitate jacturam sustineant, sed magis propriae utilitatis stipendia consequantur. Ideo convenit nos tota pastoralis mentis integritate eorumdem venerabilium locorum maxime integritatem et stabilitatem procurare, et sedulo eorum utilitatibus subsidia illic conferre, ut Deo nostro omnipotenti id, quod pro ejus sancti nominis honore, etiam ad laudem atque gloriam ejus divinae majestatis, venerabilibus nos certum est contulisse locis, sit acceptabile, nobisque ab ejus locupletissima misericordia digna hujusmodi pii operis in sidereis conferatur arcibus remuneratio. Igitur quia postulastis a nobis, quatenus pro Dei omnipotentis amore ac domini Ottonis praecellentissimi imperatoris, nostrique dilecti [Col. 0345D] filii, concederemus atque confirmaremus vobis praedictum monasterium in honore sancti Salvatoris ac sancti Petri constructum, cum omnibus rebus mobilibus atque immobilibus, quae sub eodem monasterio adjacere ac pertinere videntur, tam mansis quam etiam castris, villis atque casalibus, tam quae praesentes sunt, quam quae etiam usque in finem esse debebunt, positae in loco, qui vocatur Gimblaus, concedimus atque confirmamus apostolica auctoritate, ut de alio monasterio abbas ibi non constituatur, sed ipsi servi Dei secundum regulam sancti Benedicti viventes, ex sua propria congregatione potestatem eligendi abbatis habeant, abbasque privilegiis sedis apostolicae infulis decoretur, ut sub jurisdictione [Col. 0346A] sanctae nostrae, cui Deo auctore deservimus, Ecclesiae constitutus, nullius alterius Ecclesiae jurisdictionibus submittatur. Et ideo cujuslibet ecclesiae episcopum in praefato monasterio ditionis quamlibet habere auctoritatem prohibemus, nisi tamen benedicendi habeat licentiam: statuentes apostolica censura atque auctoritate beati Petri apostolorum principis sub divini judicii obtestatione ac validis atque atrocibus anathematis interdictionibus, ut nullus unquam nostrorum successorum pontificum vel alia parva magnaque persona, aliquid de rebus vel possessionibus ad idem pertinentibus monasterium, auferre vel alienare praesumat. Si quis autem, quod non credimus, nefario ausu parva magnaque persona, contra hoc nostrum apostolicum [Col. 0346B] privilegium agere tentaverit, sciat se anathematis vinculo esse innodatum, ac a regno Dei alienum, ac cum omnibus impiis aeterno incendii supplicio condemnatum: at vero qui observator exstiterit praecepti, gratiam ac misericordiam vitamque aeternam a misericordissimo Deo multipliciter consequatur.

Scriptum per manum Bonifacii notarii regionarii ac scriniarii sanctae Romanae Ecclesiae in mense Martio, indictione XI. Bene valete.

Datum VIII Kal. Aprilis per manus Stephani episcopi ac bibliothecarii sanctae sedis apostolicae, anno pontificatus domini nostri Benedicti sanctissimi septimi papae IX, imperante domino nostro Ottone a Deo coronato, magno ac pacifico imperatore, anno XVI, in mense ac indictione quibus supra.



XXV. PLACITUM ROMANUM A BENEDICTO VII PAPA HABITUM. (Anno 983.) Leo abbas sanctorum Cosmae et Damiani multa restituere cogitur monasterio Sublacensi.
[Apud Muratorium, Ant. Ital. tom. I, pag. 379.]
[Col. 0346C]

Charta refutationis de Arsule, de Rubiano, de Anticulo, et de aliis fundis, quae refutavit Leo abbas sanctorum Cosmae et Damiani ad monasterium sancti Benedicti.

Anno pontificatus domni Benedicti summi pontificis, et universalis VII papae in sacratissima sede beati Petri apostoli, anno IX, sive domno Ottone II, [Col. 0346D] magno imperatore, suae coronationis quintodecimo anno, sed et hujus Aprilis mensis, indictione XI. Ut ea, quae legaliter diffinita sunt ante praesentia dativorum judicum, iterum non . . . . . Et quia humana mens semper in cogitatione praesentem nullo modo perfectam valeat ubique habere memoriam, ideo eruditissimi sanxere, ut per scripturarum seriem texantur ea quae ab ipsis fuerint diffinita, et omnem totius litis amoveant quaestionem. Hanc judicati paginam esse ascriptam juvantibus asserentibusque judicibus sacratissimae urbis Romae, qualiter in praesentia sanctissimi papae et venerabilium episcoporum et diversi gradus clericorum apostolicae sedis, necnon et multorum illustrium virorum, quorum [Col. 0347A] nomina inferius propriis manibus subnotantur, et hic praesentia incipiunt nomina: videlicet jam dicto praesul una cum Giribertus sanctae Tortonensis Ecclesiae episcopus; Petrus episcopus Papiensis Ecclesiae (is enim ambobus per consensu pontifici, ac jussione imperatoria, cura audiendi veritatem eo missi sunt), Gregorius sanctae Albanensis Ecclesiae episcopus; Leo sanctae Ecclesiae Ostiensis episcopus; Joannes virum venerabilem abbas monasterii Sanctae Mariae, quod situm est ad Farfa; Roizi prudentissimus abbas beati Pauli apostoli; Petrus presbyter et abbas monasterii sancti confessoris atque pontificis Basilii; Joannes venerabilis diaconus sanctae Romanae Ecclesiae; Stephanus Dei providentia sanctae sedis apostolicae primicerius; Leo Dei pietate Archario [Col. 0347B] sanctae summae apostolicae sedis; Aczoni Dei gratia protoscriniarius et apocrisiarius sanctae sedis apostolicae; Rigizo et Benedictus dativorum judicibus; Joannes consul, qui vocatur primicerius; Sergius comes palatii; Aczo qui et Abbo nominatur; Joannes primicerius; Berardus comes civitatis Tiburtinae; Agino. His omnibus et plures astantibus in basilica beati Petri apostolorum principis intro Ospitale, in cousualis est nominati papae dormiendum; in eorum praesentia evenit Benedictus humilis presbyter, hac praepositum venerabilis monasterii beati Patris Benedicti et sanctae Scholasticae, quod ponitur in Sublaco, una cum Joannes presbyter et monacho, atque Petrus item monacho: omnes hi pro ex persona illorum abbati, qui ibi minime aderat propter [Col. 0347C] gravem infirmitatem, quam sui corporis districtum habebat. Sed praedictis his tribus nominatis monachi, qui majori et perscrutatori suprascripti monasterii sunt, proclamaverunt in conventu jam dicti praesuli, dicentes:

Domine, sanctissime papa, et vos omnes deprecamus vestrae clementiae, ut audiatis atque intendatis nostrae postulationi, quam nunc modo per triennium annum in vestro sacro Lateranensis palatio egimus, et modo vestri auris pateant audiendi. Dicimus de isto Leoni abbati monasterii sanctorum Cosmae et Damiani, quod ponitur in Cave, quia contra nostri monasterii insidiatus est, et etiam res quas sanctorum tuorum antecessorum hujus cathedra apostolorum Petri pro privilegiis ac praeceptis [Col. 0347D] ex vestri scrinii nostro monasterio concessere, hic distrahere ac dissumpere cupit. Quia omnem possibilitatem sui monasterii alienavit, et nostrum, quod caput est, monasterium in eadem dissipatione cupit videre. Tunc nominatus praesul dum judicibus adversum Leone abbate dixerunt: Cur tu tanta superstitione contra monasterium sancti Benedicti egisti, qui ex ejus doctrina coelestia debes consequi? Et beatus Gregorius loquitur, dicens: Si tua dimittere non vis, aliena vide nequaquam appetere. Ad haec Leoni abbas dicens: Nolit dominus ut ego illorum locis vel aliquam possibilitatem monasterii sancti Benedicti abstulissem. Sed ea, quae ipsi postulant, sicut in nostro continetur privilegio, ita detineo. Judices [Col. 0348A] dixerunt: Coram nobis proferant scriptiones, et ea, quae anteriores apparent, in ipsis constet. Tunc Leoni abbati proferens suam scriptionem in manu judici, dixit: Videte, si nobis justum est; non litis amplius faciam. Tunc Stephanus primicerius legere coepit. Joannes diaconus audito, quod tempore Alberici olim Romanorum patricii fuisset id scriptum, ait: Sufficit nobis. Iterum modo videamus monasterii sancti Benedicti scriptiones. Eadem hora Benedictus presbyter ac praepositus suis privilegiis haec praecepta ostendit. Tunc supradictis Joanne diacono et judicibus pariter apprehenderunt ipsa, et incipiebant legere. Primum inventum est, ut in suprascripto monasterio sancti Benedicti confirmatum fuisset locis, quae subter nominandi sunt, Zacheriae [Col. 0348B] sanctae memoriae. Secundum sanctissimi papae Gregorii. Tertium piae memoriae Nicolai Romae praesul. Quartum confirmationis papae Benedicti. Et caeteri Lodoyci et Caroli sanctissimorum imperatorum constitutum est. Audito suprascriptorum praesulum nomina et eorum sanctae operationis, et summi imperatoris virtutem, quod ei non aliud, nisi pro illorum sanctitatis, et remunerationis animae concessisse dicuntur, et qui haec frangere cupit, aut aliquid minuare sine consensu fratrum voluerint, dubium non sit, ut ad regnum Dei possit accedere. Tunc praesul Benedictus una cum episcopi et judicibus dixit: Locis omnibus nominandi sunt. Et invenerunt massa Juventiana, seu Seminario. Item locum, qui vocatur sancti Paulini cum ecclesia sancti [Col. 0348C] Petri, incipiente ab aqua et arco, qui vocatur Ferrata. Seu monte, qui vocatur Ruviano, in quo ecclesia fuit sanctae Mariae. Atque monte, qui vocatur Arsule. Necnon Pantana, quae dicitur Rudimundi. Et locus, in quo est aqua quae dicitur Bullica. Simulque Serra, quae dicitur sancti Joanni, pari modo et alium, qui et Anticolo vocatur; et Monte, qui vocatur Crufo: omnia sibi invicem cohaerentes.

Cum autem has locis nominatis omnes cum illorum terminibus in jam fatis privilegiorum, omnes dicunt a jam nominato Leoni abbati, et a sua congregatione, qui ibi aderant: Te audiente atque vidente in istis locis vestri monasterii nihil pertinet, si non est consensu hoc fratrum. Tantum enim, sicuti legere audictis, nominatis locis in monasterio [Col. 0348D] sancti Benedicti, cujus res est, praesens refutent. Jam suprascriptus Leo abbas cum cognovisset veritatem, per baculum cunctis locis, quae supra legitur, cum sua simul congregatione, monasterio sancti Benedicti in omnibus refutavit. Tunc praesul similiter ex una parte investivit dicens: Omnem rem sanctae ecclesiae, de qua ablata fuerant, ut praedictum est penitus revertatur; et in ipsius dominio sub vestrorum successorumque vestrorum potestatem sine omnem ambiguitatem permaneat cum omnibus, quae a suprascriptis locis pertinent. Taliter ab omnibus judicibus dativis sancitum et inviolabiliter est diffinitum. Hoc siquidem judicatum praecipiente domno Benedicto summo pontifici et [Col. 0349A] universali papae, mihi Benedictus scriniario sanctae Romanae Ecclesiae, praedictis judicibus dativis consentiendo et promulgando scribere dicta verba. In quos jam nominati propriis manibus pro ampliore et firmiore stabilitate subscripserunt sub die, anno, mense, et indictione supradicta XI.

Ego Benedictus sanctae catholicae et apostolicae Ecclesiae VII praesul subscripsi.

Ego Geribertus sanctae Turtunensis Ecclesiae episcopus huic judicati perpetualiter chartae interfui.

Petrus Papiensis Ecclesiae episcopus huic judicati paginam perpetualiter, sicuti supra legitur, interfui.

Ego Joannes indignus diaconus sanctae Romanae Ecclesiae huic refutationis chartae interfui et subscripsi.

[Col. 0349B] Gregorius episcopus sanctae Albanensis Ecclesiae huic refutationis chartae interfui et subscripsi.

Leo Ostiensis episcopus huic refutationis chartae, sicut supra memoratus est, interfui et subscripsi.

Stephanus nutu Dei Narniensis Ecclesiae episcopus huic refutationis chartae interfui.

Stephanus Dei providentia primicerius huic refutationis chartae interfui.

Leo Domini gratia vocatus arcario sanctae apostolicae sedis huic refutationis chartae interfui.

Azo Dei pietate protoscriniarius et apocrisiarius Romanae Ecclesiae interfui et subscripsi.

Rigizo nutu Dei datibus judex huic refutationis [Col. 0349C] chartae interfui.

Benedictus datibus judex in hac brevi memoratoria manus subscripsi.

Sergius comes palatii huic refutationi interfui.

Berardus inclytus comes Tiburtinae interfui et subscripsi.

Joannes in Dei nomine consul et dux huic refutationis chartae interfui.

Ego Benedictus Dei gratia scriniarius sanctae Romanae Ecclesiae, et scriptor hujus, post omnium testium subscriptionem et traditionem complevi et absolvi.



XXVI. BENEDICTI PAPAE VII PRIVILEGIUM PRO MONASTERIO S. MARIAE NIENBURGENSI. (Anno 983.) Monasterio S. Mariae Nienburgensi, rogatu dilecti ac spiritualis filii sui, sanctae sedis apostolicae dignissimi advocati, Ottonis imperatoris semper Augusti, limina apostolorumdigna de votione visitantis ac secum plurima de statu sanctae religionis tractantis concedit ut idem locus tali justitia ac libertate perfruatur qualem alia monasteria habent, quae sub tutela suoque privilegio roborata illis partibus sunt ac mundiburdio domini sui imperatoris videntur esse subjecta. Privilegia quaedam addit.
[Knaut Grundliche Furstellung, 13.]
[Col. 0349D]

Creditae speculationis, etc. Reliqua vide apud laudatum collectorem.



XXVII. BENEDICTI PAPAE VII BULLA AD PETRUM MILITEM. (Anno 974-983.) Nobili Petro, Bonicollo dicto, militi, terraeque Mudanae in suburbio Gandavensi comarcho, per Balduinum abbatiae S. Bavonis in pago prope Gandam, Boerheim dicto, monachum mittit cum praesenti bulla tria ossicula SS. Marcellini, Maximini et Quirini, de quibus disponere liceat pro ecclesiis, nempe S. Bavonis, S. Joannis, nec non aulae S. Pharahildis in ipsa civitate Gandensi.
[Messager des Sciences de la Belgique, Gand, 1837, p. 491.]
[Col. 0350A]

Nos insigne nec non, etc. Adisis, si placet, opus laudatum.



XXVIII. PRIVILEGIUM BENEDICTI PAPAE VII PRO ECCLESIA TIBURTINA. (Anno 974-983.)
[Marini, Papiri diplomatichi, I, p. 229.]
[Col. 0350B]

BENEDICTUS episcopus servus servorum Dei dilectissimo atque reverentissimo et excellentissimo fratri nostro JOANNI, Domini gratia sanctae Tiburtinae Ecclesiae episcopo et per te in eodem venerabili episcopio, tuisque successoribus in perpetuum.

Cum magna nobis sollicitudine insistit cura pro universis Dei Ecclesiis ac piis locis vigilandum, ne aliquam necessitatis jacturam sustineant, sed magis propriae utilitatis stipendia consequantur. Ideo convenit nos pastorali tota mentis integritate eamdem venerabilium locorum maxime stabilitatis integritatem procurare et sedulo eorum utilitati subsidia [Col. 0350C] illic conferre, ut Deo nostro omnipotenti id quod pro ejus sancti nominis honore, et laude, atque gloria ejus venerabilibus nos certum est contulisse locis. Sitque acceptabile nobisque ad ejus locupletissima misericordiam hujusmodi pii operis conferantur, arcibus remunerationem (sic). Igitur quia petita nobis tua dilectio, quatenus concedimus tibi, tuisque successoribus per hoc nostrum apostolicum privilegium omnes res praedicti episcopii tui, quia (quam) Tiburtinae Ecclesiae sancti Christi martyris levitae Laurentii, eo quod per negligentiam tuorum antecessorum episcoporum munimina multa perdita fuerunt. Inclinati precibus tuis pro omnipotentis Dei amore, suumque honorem, restaurationem praedictae Ecclesiae confirmamus tibi tuisque successoribus [Col. 0350D] omnes episcopii et cunctas plebes seu ecclesias atque monasteria, et diversis vocabulis cum omnibus eorum pertinentiis vel adjacentiis sitas in toto territorio Tyburtino, nominatim videlicet infra civitate Tyburtina (sic).

Id est regionem totum in integrum quae appellatur Foro, et Vicu patricii, et Oripo cum ecclesia sancti Alexandri et aquimolis cum forma antiqua juxta episcopio. Item ecclesia sancti Pauli, et regione quae vocatur Formello cum gradas suas et cum omnibus ad eas pertinentibus sibi invicem cohaerentem, et inter affines ab uno latere silice publica qui descendit ad porta majore et usque in porta scura, a secundo latere muro civitatis Tyburtinae usque in [Col. 0351A] putrerula cum ecclesia sancti Pantaleonis cum turre et scala marmorea, et deinde ascendentem per via publica usque ad murum antiquum sancti Pauli, ex utraque vero partem ipsum murum, et pervenit usque in muro civitatis. Similiter et regione quae appellatur Plazzula infra ipsa civitate. Ab uno latere muro ipsius civitatis et a secundo latere silice qui pergit ad posterula de Vesta, et a tertio sive a quarto latere monasterio sancti Benedicti, necnon et alium regionem totum in integrum qui vocatur Castro vetere, cum ecclesia sanctae Mariae et sancti Georgii quae sunt diaconiae ab uno latere fossatum unde pergit aqua in Vesta, ex utraque vero parte murus civitatis circumdatur. Imo fundos duos in integris sibi invicem cohaerentes qui appellatur Sipiano [Col. 0351B] (ubi modo dicitur episcopium cum ecclesia sanctae Mariae portas scurae) [sic ad oram sed eadem manu] et Lambrione, in quibus sunt vineis cum trullo infra se, et arbores olivarum, et cum omnibus ad eosdem fundos in integros pertinentibus, constitutos Tyburtino territorio, ab uno latere silice publica quae ascendit ad porta secura, et a secundo latere vinea qui appellatur Votano, et a tertio latere via publica quae descendit a suprascripta civitas, et pervenit usque in silice, a (quarto) primo latere juri vestri episcopii, sicuti per alia praecepta tenetis. Item fundum in integrum qui appellatur Pozzalia, qui et Alefanto vocatur, cum vineis et terris, et cum omnibus ad eum pertinentibus, sito suprascripto territorio, ab uno latere fluvius, et a secundo latere Pentonia [Col. 0351C] majore, et a tertio latere fundum Quintiliolum et a quarto latere Camarti. Simulque et fundum qui appellatur Pluzano in integrum, ab uno latere fluvio; et a secundo latere Camarti; et a tertio latere Cervinariola; et a quarto latere fundum Purpuranum juris ejusdem episcopii, atque ipso supra scripto fundum Purpuranum in integrum cum omnibus ad te pertinentibus; ab uno latere Africanum et a secundo latere flumen, et a tertio latere Pluzano, et a quarto latere Lauretum; pariter et fundos pertusulo Rosario cum ecclesia sancti Valentini. Fundum Julianum, fundum Orianum, omnes in integris sibi invicem cohaerentes. Constituto territorio Tyburtino miliario a supra scripta civitate plus minus quinto in campo majore; ab uno latere Staphiliano, [Col. 0351D] et a secundo latere silice in qua est Ponticello, et a tertio latere crepidinis, et a quarto latere Pirantis (Piranis); et a quinto latere colummella, similiter fundum Suberetula, fundum Aramagna, fundum Bissianum cum ecclesia sancti Angeli. Fundum Trulias, fundum Castamiola, fundum Computum, fundum Turinianum, fundum Jamule, fundum Gimelle, fundum Septem viis, fundum matre Saccula, fundum Pracli (Precli), fundum Planule, omnes in integris sibi invicem cohaerentibus cum terris, et silvis, et cum omnibus a supra scriptos fundos in integros pertinentibus, positis in eodem territorio Tiburtino. Praeterea, et fundum qui vocatur Barela in integrum, fundum Casapetra in integrum, fundum [Col. 0352A] Tufolo, fundum Tortilianum, et fundum Oriali et vinea posita juxta sanctum Pastorem. Itemque terra et vinea ubi est ecclesia sanctae Agnes. Verum etiam et clusura vineata cum griptis et aquimolis antiquis, et terra rationales posita in Griptule, seu et fundum in integrum qui vocatur Cornu; fundum Vineole; fundum Caput Leonis (Capito), fundum Antonianum cum ecclesia sanctae Mariae in Pesile, fundum Carinianum, fundum Lame cum ecclesia sancti Januarii; fundum Rubeto cum ecclesia sanctae Mariae, fundum Balle petrosa, omnes sibi invicem cohaerentibus, cum terris, campis, pratis pascuis, silvis, et cum omnibus eorum pertinentiis, constituti in suprascripto territorio Tyburtino; fundum Rosarum; fundum Rejanum cum plebe sancti [Col. 0352B] Petri, et ecclesiae sancti Thomae apostoli, atque case et plebem sancti Stephani qui appellatur Severini, et plebe qui appellatur sancti Vincentii cum griptis et parietinis suis, et silvis, et cum omnibus eorum pertinentiis. Necnon et casale in integrum qui appellatur Guaddo ex fundo Ceserano. Pari modo et fundum qui vocatur Paterno; fundum qui vocatur Gripta tabulicia, et Cameto cum omnibus eorum pertinentiis, ab uno latere, via publica; a secundo latere Paternum; a tertio latere flumen, et a quarto latere carrarca. Praesertim et fundum Silicata in integrum; fundum Panicianum; fundum Caccabelli cum vineis et terris, et cum omnibus eorum pertinentiis, ab uno latere silice qui descendit a ponte Lucano (ad ponte Lucanum); a secundo [Col. 0352C] latere alia silice quae pergit ad palatium antiquum, a tertio latere via publica; et a quarto latere fundum Gostanti. Enimvero clusura de vinea super se in integrum cum omnibus ad eam pertinentibus, sita in fundum qui vocatur Zetula sicuti per donationis chartula evenit in suprascripto episcopio. Fundum Paconi in integrum, fundum Piranello; fundum Turriele, fundum Cecili, fundum Serianum cum arboribus olivarum; fundum Balbinianu, in quo est ecclesia sancti Victorini; fundum Mollica sibi invicem cohaerentes cum omnibus eorum pertinentiis. Ubi inter affines ab uno latere ponitur lucus; a secundo latere rivo qui pergit ad pontem Marini; a tertio latere Lumbricata; a quarto latere rivo Puzzulo.

[Col. 0352D] Insuper concedo et confirmo Marsicanam viam in integrum, et fundum campo rotundo in integrum; fundum Pensionis et case in integrum, cum ecclesia sanctae Mariae, et sancti Severini juris suprascripti episcopii. Quippini, (sic) et fundum qui appellatur Cornuti cum plebe sancti Stephani; fundum Parianu cum ecclesia sanctae Mariae; fundum Circulo cum ecclesia sancti Benedicti et sancti Anastasii, fundum Aqua ferrata; fundum Paternum, fundum Maranum et mons Paterni; fundum casa Martis, fundum Vegete quod est casa Projectici, fundum Batilianum cum terris et silvis sibi invicem cohaerentibus, posita territorio Tyburtino, ab uno latere Fossato majore; a secundo latere via antiqua quae pergit ad [Col. 0353A] pontem Marini; et a tertio latere fundum Calicianum juris sanctae Romanae Ecclesiae; a quarto latere fundum . . . et a quinto latere fundum Paulini juris monasterii Cella Nova. Porro (necnon) et fundum qui vocatur Prata majore cum vineis, terris atque pratis; fundum Baronianum in integrum inter affines incipiente per rivo usque in forma antiqua; a secundo latere Monetula; a tertio latere fundum Romani; et a quarto latere fluvium Tyberis, et pervenientes usque in aliis arci ubi in Poticella. Verum etiam et clusura vineata super se in integra posita ad porta Adriana; fundum Ciceiani, fundum Aflorum, fundum Ciculanum, fundum Paccionis, omnes invicem cohaerentibus in integris; fundum Zizimi [id vallis Cotta] (sic ad oram litteris rubricatis) cum plebe [Col. 0353B] sanctae Mariae et sancti Joannis; fundum Marcianellum, et casale sancti Cirici; fundum Columnella, sive quibus aliis vocabulis nuncupantur: ab uno latere via publica; a secundo latere fundum Apolloni; a tertio latere Romani; a quarto latere Balle longa, et a quinto latere forma unde aqua decurrit recte in via publica. Similiter et fundum Carpinianum et vinea inter duos Ludes, cum ecclesia beati Petri apostoli [vid. foras muros] (in rubrica ad oram) et vinea in trivio cum ecclesia sancti Laurentii.

Immo et fundum Castro in integrum cum ecclesia sancti Angeli; fundum Balarcese sibi invicem cohaerentibus. Pariter et fundum cum casale suo et Balle longa atque plebe sancti [hic dimisimus] (ad oram alia manu) cum vineis et terris et cum omnibus suis pertinentiis [Col. 0353C] Fundum [Fullonis] Fullonius in integrum, et quatuor unciae fundi qui appellatur Apollonii. Necnon et fundum Claudianus, fundum Juliani, fundum Tripentis, fundum Cisternulae, fundum Pontecclo, fundum Silveri, fundum casa Marciana, fundum Parsi cum sylvis et olivetis, et terris cum ecclesia sancti Cecili, et cum omnibus eorum pertinentiis; simul etiam et fundum Paternum cum ecclesia sanctae Columbae; fundum olivarum; fundum Janule cum ecclesia sancti Pauli; fundum Anterranum in integrum sibi invicem cohaerentibus (sic), milliario ab urbe Romae plus minus vicesimo sexto. Porro et fundum Balneolum, fundum Facundii, fundum Licini, fundum Bassanum, fundum Barbatianum, fundum Corsanum, fundum Bico longum; fundum Antoni, fundum [Col. 0353D] Clippi, fundum Nigilionis, Resiariu; fundum Buccunianum quod est territorio Savinense; fundum Gelli, fundum Cartellorum qui est posita ante ponte Lucanum, fundum Corconi in integrum, fundum Maiani in integrum positum juxta silicem, fundum Jemilianum; fundum Aquilonem; fundum Mutilianum juxta sancti Stephani in Cornuti, fundum in Balle positum, qui appellatur Capra molente, et Castanneola in integris: ab uno latere colonia quae vocatur Minianu; a secundo latere fundum Veranum; a tertio latere fundum Ilianum; et a quarto latere monte qui vocatur Vulturella juris sanctae Romanae Ecclesiae. Simul etiam fundum Ilice et civitas quae vocatur Noe; fundum Petroniliolum et Turricle; [Col. 0354A] fundum Turritula; fundum Vicum et Arcum, et Cicilianum, et Vigilianum, et Aspreta cum ecclesia sancti Petri, et in vicu ecclesiam sancti Valerii; fundum Graecorum, fundum Virdilianum ubi est ecclesia sancti Magni. Omnes sibi invicem in integris cohaerentibus cum casis et vineis, terris et silvis, pratis, pascuis, cultum vel incultum; fundum Melizanum; fundum Paternum, fundum Sambuculo posito territorio Tyburtino a civitate ejusdem milliario octavo; ab uno latere fundum Minianu, et a secundo latere Bulturella; a tertio latere fundum Maternum; et a quarto latere fluvius qui vocatur Jubenzanu, et monte qui vocatur Crufo juris superascripti episcopii. Pari modo ex alia parte montis fundi Caparacie; sive massa vocatur, cum mons ubi [Col. 0354B] est in cacumine ecclesia sancti Angeli qui dicitur Faianu, nec non et locum qui appellatur Trellanus [id. Giranus] (in rubrica) cum fundis suis: videlicet fundum Carpi, fundum Marre, fundum Plazze, fundum Rosarium, fundum Corianum, fundum Julianum, fundum casa Martelli, fundum sanctae Anatoliae et valle Fortiniane, et usque in fine stellae, fundum [Crapola] mons aquae vivae. Omnes sibi invicem cohaerentes in integris, cum casis et vineis, terris et silvis, campis, pratis, pascuis, aquis, aquarumque decursibus, vel cum omnibus eorum pertinentiis; constituto jam nominato territorio Tyburtino, milliario ab ipsa civitas plus minus decem. Ab uno latere fundum Graecorum; a secundo latere fundum Sassa, et a tertio latere fundum Grunzanu, et a [Col. 0354C] quarto latere fundum Longiaenum. Similiter et fundum casa Herculi cum casis et vineis, et cum omnibus ad eum pertinentibus; ab uno latere fundum Licilianum, a secundo latere fundum Foranu; a tertio latere fundum qui appellatur Pasinianu, et a quarto latere fundum Barbaranu juris Ecclesiae Tyburtinae. Praeterea et quatuor fundis in integris, videlicet capud [capito] leonis, et Priscianus, Caesarianus, Magianum. Omnes sibi invicem cohaerentes. Immo et fundum villa Pertusa, fundum Saturanum, fundum Valneolum et casale cum ecclesia sanctae Secundinae usque in rivo qui dicitur de Trabicella; et ecclesia sancti Stephani cum casale suo, et fundum Marcianum omnes in integris positi juxta fundum Giranum, et Finestelle, territorio Trellanense. [Col. 0354D] Itemque fundum Cantoranum cum ecclesia sua, fundum Bulziniano, fundum Marano in integrum; et ecclesia sanctae Felicitatis cum casale suo usque ad flumen; omnes sibi invicem cohaerentes in integris.

Porro et plebe sancti Laurentii qui appellatur in Sublaco, cum forma et ecclesia sanctae Mariae quae est supra castellum; fundum Paternellum, fundum Bullica cum vineis et terris, et cum omnibus eorum pertinentiis, constitutis territorio Sublaciano usque in fluvio medio Ecclesiae Tyburtinae. Fundum Ponza, fundum qui appellatur Casa; fundum Casalupuli; fundum Canistra; fundum Scapiono; fundum Caesarea, fundum Cisinianum sibi invicem cohaerentes, positi territorio Afile; ab uno latere Afile, a secundo [Col. 0355A] latere Turrita, a tertio latere Gaianello, et a quarto latere Paterclanum. Similiter fundum Orarius et Gratinianus; fundum Puzzorosano, fundum Ponzano, fundum Cetreiano; fundum Toriniano in integris, siti territorio Sublaciano; ab uno latere Cisiano, ab alio latere Balneolum, a tertio latere Glasterano, et a quarto latere fundum Nuscanum, et a quinto latere fundum Caprola; a supra scripto latere fundum Calcuano. Pariter et fundoras quinque in integris qui vocantur Moreni: Oreta, Plumbariola, Aqua Combula, Pagatianum cum laco suo et introitu suo, posita territorio Tyburtino, ab ipsa civitate miliario plus minus quatuor; in campo majore, nec non et Monticellis et casalis cum ecclesia.

Haec supra scriptis omnibus fundis et casalibus, [Col. 0355B] et plebes, et monasteria et ecclesias quae superius adscriptis esse (sic) videntur. Imo etiam ecclesias, quas Bosone episcopo tuus antecessor isto praesente anno consecravit, videlicet sancti Joannis et beati Juvenalis. (Haec in bulla Joan. XIX, a. 1029.)

Confirmamus etiam ut per affines et terminos eos deliberatis. Inter affines incipiente a sanctis septem fratribus, et usque in confinibus sancti Joannis qui appellatur in argentella, et exinde in campo sacri, ubi sunt Staphili ficti, et recte in silice magna de Penestrina, descendente vero per ipsa silice omnia parte dextra territorio Tyburtino juris eidem Ecclesiae Tyburtinae. Parte vero leba (sic) omnia juris sanctae Penestrinensis Ecclesiae. Sicuti antecessores nostri per praecepta definierunt. Praeterea concedimus [Col. 0355C] [atque confirmamus tibi tuoque venerabili episcopio] tibi tuoque episcopio, ut omni tempore licentiam et potestatem habeatis cum vestris omnibus hominibus ingrediendi et egrediendi cum omni vestra utilitate per pontem qui vocatur Lucanum absque omni redditu, vel qualibet datione, exinde persolvendum pro qualicumque causa. Insuper concedimus vobis omnem districtum, et placita de omnibus monasteriis, sive ecclesiis tui episcopii tam infra ipsa civitate, quamque etiam et de foris, sive monachos et ancillas Dei atque presbyteros et diaconos, vel omnem clerum, qui sub tua protectione sunt, vel in tua dioecesi permanebunt, ut in tuam tuisque successoribus sit potestatem distringendi et judicandi. Denique confirmamus tibi per hoc nostrum [Col. 0355D] apostolicum privilegium omnem consuetudinem quos tuis successoribus soliti erant habere (sic), ut et tu tuisque successoribus absque ulla contradictione perennis temporibus retineas; et nulli unquam comiti, aut castaldio, vel alicui homini, qui ibidem publicas functiones fecerint liceat tuae ecclesiae servos, aut ancillas, sive liberos homines, qui in supradicti tui episcopii casalibus resident ad placitum vel guadiam (sic), sive aliqua districtione provocare aut perducere, sine tuo, tuorumque successorum consensu. Haec vero praenominatis seu locis quae superius continentur, videlicet Lipianum et Lambrionem cum vineis et cripta tabulicia, et cannoto, et pensionis, in quo est ecclesia sanctae Mariae et sancti [Col. 0356A] Severini, et Trellano, et vicu cum ecclesia sancti Valerii, et Zizinni in quo est plebe sanctae Mariae, et sancti Joannis, cum aliis casalibus, scilicet et in herbaticis, et glandaticis, nulla molestia habeatis. Caetera vero omnia immobilia loca, cultis et incultis, cum omnibus eorum pertinentiis, vel adjacentiis, sicut superius legitur.

A praesenti secunda indictione vobis et per vos concedimus et perpetualiter stabilimus suprascripta loca, cum plebibus, ecclesiis, casis, villis et castellis, terris cultis et incultis, urbanis et rusticis, necnon et omnia jura, et juxta consuetudines quae in eadem ecclesia per praeterita tempora hactenus permanserunt, amodo illibata semper consistere jubemus. Simulque omnia munimina, seu cuncta instrumenta [Col. 0356B] chartarum de tuo episcopio quae a paganis, sive per hominum negligentiam subtractae vel imminutae, seu ab igne crematae fuerunt, per hoc nostrum apostolicum privilegium omnes res illorum stabiles semper consistant in omnibus pleniter, legaliterque continentes vigorem. Res vero omnes quae ab orthodoxis Christianis et piissimis pro illorum animabus, seu salute tuae ecclesiae sive per chartula, sive spontanea voluntate offerre atque concessae fuisse videntur, vel fuerint, absque ulla molestia et absque omni querela aliquorum hominum perpetuam stabilitatem et perpetuo jure in tua ecclesia tibi, tuisque successoribus sancimus. Quapropter statuentes, atque promulgantes coram Deo et terribili ejus futuro examine, per hujus nostri apostolici privilegii [Col. 0356C] auctoritatem sancimus, et beati Petri apostolorum principis auctoritatem decernimus, tam apostolicae sedis futuros pontifices, quam qui ecclesiasticas administraverint actiones, vel etiam magna parvaque persona, aut quispiam cujuscunque sit dignitatis praeditus potestate. Ideo quae a nobis pie disposita sunt, atque a nobis concessa quoquo modo nunquam licentiam habeat de praenominatis omnibus immobilibus locis in uno adunatis, atque spiritaliter apostolica exaratione conjunctis disjungere, vel uno ab uno altero alienare. Si quis interea, quod non credimus, de temerario ausu contra ea quae ab hac nostra auctoritate, et Domini nostri Jesu Christi apostolorum principis Petri cujuslibet immeritis vice agimus, anathematis vinculo innodatum, et cum [Col. 0356D] diabolo et ejus atrocissimis pompis, atque cum Juda traditore Domini nostri Jesu Christi, aeterni incendii supplicio concremandum sit deputatum, ne unquam a praefatis anathematis nexibus sit absolutus. At vero qui pio intuitu observator omnibus exstiterit, custodiens hujus nostri apostolici constitutionis ad cultum Dei respicientibus, benedictionis gratiam a misericordissimo Domino Deo nostro consequi mereatur, atque meritis beati martyris levitae Laurentii, aeternae vitae particeps effici mereatur.

Scriptum per manum Joannis scriniarii sanctae Romanae Ecclesiae, in mense Decembrio et indict. secunda.

+ Bene valete +

[Col. 0357A] Datum duodecimo Kal. Jan. per manus Joannis episcopi sanctae Laviranensis Ecclesiae, et bibliothecarii sanctae apostolicae sedis. Anno Deo propitio pontificatus domni Benedicti summi pontificis et universalis quarto papae, in sacratissima sede beati [Col. 0358A] Petri apostoli septimo, imperante domno piissimo perpetuo Augusto Ottone a Deo coronato magno et pacifico, imp. anno quinto, in mense Decembrio et indic. suprascripta secunda.




ANNO DOMINI DCCCCLXXXIV.
JOANNES PAPA XIV.




[Col. 0357]
NOTITIA HISTORICA.
(Apud Eggs, Pontificium doctum, pag. 283.)

Exstincto Benedicto VII, Petrus episcopus Papiensis, Ottonis imperatoris archicancellarius, vir pius ac magnae doctrinae, opera Ottonis a clero ac populo Romano in Petri solium, assumpto Joannis XIV nomine evehitur et consecratur. Id ubi resciit Bonifacius exsul, nihil cunctatus Constantinopoli Romam, sedem iterum invasurus rediit; suorumque studiis adjutus, sumpto de pluribus, qui ejus invasioni obstiterant, supplicio, Joannem pontificem, tertio ab ejus electione mense, de sede violenter exturbat, tum vinculis constrictum inque carcerem detrusum, quinque mensium spatio diversimode affligit: denique fame, vel gladio enectum, e carcere in publicum extrahi, omniumque oculis exponi mandat, ne quid sperarent amplius qui ejus liberationi studebant. Horrendum plane visu, cunctisque lugendum Romanis civibus spectaculum! cadaveris ipsa macie exstinctum fame Joannem conclamante, et vindictam a superis et hominibus de sacrilego tyranno reposcente.

Nec emansit diu promerita utrobique vindicta: siquidem truculentus apostolicae sedis invasor intra quatuor menses repentina morte tactus, e throno corruit exanimis, adeoque omnibus etiam suis exosus exstitit, ut defuncti corpus in aream Lateranensem fune ad pedes ligato protraherent, lanceis ac gladiis perfoderent, saxis, sputo ac luto impeterent, ac denique veluti sepultura indignum, inhumatum projicerent. Scribit Oldoinus, infelicis hominis cadaver aliquot dies inhumatum publico cum contemptu jacuisse, ac tandem opera nonnullorum clericorum clanculo sepulturae datum fuisse. Periit Bonifacius, inter grassatores potius quam inter Romanos pontifices (utor phrasi Baroniana) adnumerandus, duodecimo Kalend. Augusti anno salutis 985.




[Col. 0357]
JOANNIS PAPAE XIV EPISTOLA AD ALONEM BENEVENTANUM ARCHIEPISCOPUM.
(Apud Ughelli, Italia Sacra, tom. VIII, col. 69.)

[Col. 0357B] JOANNES episcopus, servus servorum Dei, dilectissimo nobis Aloni venerabili atque merito honorabili Beneventanae et Sipontinae sanctae Ecclesiae archiepiscopo, tibi tuisque successoribus in perpetuum.

Si pastores ovium solem geluque pro gregis sui custodia die ac nocte perferre contenti sunt, et ne qua ex eis errando pereat aut ferinis laniata morsibus rapiatur, ovile semper vigilando custodiunt ac circumspectant, quanto sudore quantaque cura debemus nos esse pervigiles, qui sumus animarum pastores, ne ante summum pastorem nostrae negligentiae reatus excruciet, et unde modo honores sunt sublimiores, inde prae cunctis strictissimo dejiciamur judicio. . . . . Pallium autem fraternitati tuae ex [Col. 0358B] more ad missarum solemnia celebranda transmisimus, quo tibi non aliter (Ecclesiae tuae privilegiis in suo statu manentibus) uti concedimus, quam decessores praedecessoresque tuos usos esse incognitum non habes, scilicet in his festivitatibus in Nativitate Domini, Epiphania, Praesentatione S. Mariae Dominae nostrae, similiter et in Annuntiatione ejusdem, et in Paschalibus festivitatibus, et Ascensione Domini, et Pentecoste, nec non in festivitate S. Joannis Baptistae, et in natalitiis Apostolorum, et in Assumptione B. V. Mariae, pariterque et in Nativitate ejusdem, simulque et in dedicatione sanctae ecclesiae tui archiepiscopatus, necnon in die tuae consecrationis, et in congregatione et consecratione episcoporum, [Col. 0359A] sicuti etiam et in festivitate B. Michaelis archangeli, et translatione corporis B. Bartholomaei apostoli, simulque tribuimus atque concedimus licentiam tibi tuisque successoribus episcopos ordinandi in his videlicet civitatibus sanctae Agathae, Abellini, Quintodecimi, Ariani, Asculi, Bibini, Vulturariae, Larini, Thelesiae, Alifi, Termulae, Triventi et Sessulae, confirmantes tibi tuisque successoribus Ecclesiam S. Michaelis in monte Gargano cum ipsa Sipontina ecclesia, et cum omnibus eorum pertinentiis, et omnibus praediis familiis, utriusque sexus, ecclesiis et massisque quae praedictis ecclesiis pertinere dignoscuntur. Cujus autem. . . . . honor modesta actuum vivacitate servandus est. Hortamur insuper ut mores ornamentis conveniant, ac conformentur, [Col. 0359B] quatenus, auctore Domino (reverende) ubique possis esse conspicuus. Vita igitur tua filiis tuis sit regula, cum profectus eorum a tuo pendeat exemplo, ut tuum post diem valeas securus dicere: Cor meum neque prospera, aut quae temporaliter blandiuntur extulerunt, neque adversa dejecerunt, sed quicquid illud fuerit patientiae devincatur virtute. Nullum apud te locum inveniant odia, quemadmodum nec amor indiscretus te occupet; benignum te boni sentiant, discretum te mali cognoscant. Facile. . . . . Justitiam apud te culpabilem suggestio mala non reddat; nocentem gratia aut favor non excuset, remissum te delinquentibus non ostendas, ne quod ultus non fueris, tolerantia perpetrari videaris permittere. Sit in te boni pastoris dulcedo, et judicis [Col. 0359C] severa districtio, unum quod recte viventes foveat, alterum quod inquietos a pravitate compescat. . . . . . . amore. Sed quoniam persaepe zelus super peccatores, dum vult vindex indiscretus existere transit in crudelitatem correptio, iram ideo judicio [Col. 0360A] refraena, et disciplinam reserva ut sicut Pater culpas ferias, et a dilectione filiorum quos corrigis non recedas. Misericordem te et prout virtus patitur. . . exhibe, oppressis defensio tua subveniat, opprimentibus modestia, et ratio contradicat. Nullum contra. . . . . despicias, nullum quaerentem justitiam spernas, custodia in te aequitatis excellat, ut nec divitum potentia aliquid apud te extra viam suadeat audere rationis, nec pauperem de te sua faciat humilitas desperare, quatenus Deo adjuvante talis possis existere qualem sacra lectio praecipit dicens: Oportet episcopum irreprehensibilem esse. Sed his omnibus poteris salubriter uti si magistram charitatem habueris, quam si quis secutus fuerit, a recto aliquando tramite non recedet. Ecce, frater charissime, [Col. 0360B] qualia inter multa tui sint sacerdotii; haec pallium comitantur, quae si studiose servaveris, quod foris accepisse ostenderis intus habebis. Fidem autem quam in tuis epistolis breviter ascripsisti, licet latius explanare debueras, Redemptori tamen nostro gratias agimus quod eam in ipsa etiam brevitate certam esse cognoscimus. Sancta Trinitas fraternitatem tuam gratia suae protectionis. . . . . atque ita honoris sui via nos dirigat, ut post vitae hujus amaritudines, ad aeternam simul pervenire dulcedinem mereamur. Amen.

Scriptum per manum Leonis notarii regionarii S. R. E. in Decembris mense, indictione duodecima.

Datum VIII Idus Decembris per manus Joannis [Col. 0360C] episcopi et bibliothecarii S. Sedis apostolicae, anno, Domino propitio, pontificatus D. Joannis pont. et universalis XIV papae, in sacratissima sede beati Petri apostoli, primo [(1) 1Kb] .




ANNO DOMINI DCCCCLXXXIV.
THEODERICUS METENSIS EPISCOPUS.




[Col. 0359]
NOTITIA HISTORICA IN THEODERICUM.
(Gall. Christ. tom. XIV.)

[Col. 0359D] Mortuo Adalberone, Bruno Coloniensis tantisper Metensem rexit Ecclesiam, unde baculum sancti Petri ad Coloniensem Ecclesiam transferri curavit. Exeunte tamen anno 964, Theodericus seu Diedericus, [Col. 0360D] canonicus Alberstadiensis et praepositus Vormatiensis, proclamatus est episcopus ab imperatore Ottone I, cui sanguinis vinculo obstrictus erat, item et Brunoni archipraesuli Coloniensi ex genere materno, [Col. 0361A] necnon imperatori Conrado I et comiti Eberhardo ex genere paterno. Scriptor fere aequalis de illo haec tradit: Deodericus vir imperatorii generis, ingenii singularis, ad episcopatus cathedram communi omnium acclamatione accessit. Litteris operam dedit in monasterio sancti Galli sub celebri Keroldo magistro. Fertur dixisse, ubi cognovit ex antiqua traditione primas nominum episcoporum Metensium litteras, metallis magis minusve pretiosis, pro uniuscujusque meritis, scriptas, tanta bona facturum ut sua argento scripta, auro adnotaretur. Sacrum diem Pentecostes exegit an. 965 Aquisgrani in comitatu Ottonis imperatoris et Brunonis archiepiscopi Coloniensis, qui paulo post in morbum lapsus, Remos voluit deportari, ubi de vita cessit, testamentum suum relinquens in manibus Theoderici Metensis et Vicfridi Virdunensis episcoporum, qui ejus funera curarunt. Astitit etiam hoc anno episcoporum conventui Coloniae habito, in quo firmata [Col. 0361B] est fundatio ecclesiae collegiatae sancti Martini Leodiensis. Circa id tempus villam Vigiacum et alia quaedam restituit monasterio sancti Arnulfi. Ecclesiam monasterii de Vergavilla, nuper fundati in honorem beatae Virginis ac sanctorum apostolorum, dedicavit anno 966. Imperatorem consobrinum secutus in Italiam, illic per triennium versatus est. Hac occasione usus, multas hinc inde reliquias collegit et transferri curavit an. 970 in sancti Vincentii monasterium, quod ipse in illius urbis insula ante biennium exstruxerat, et praeclaris aedificiis exornaverat. Recepto in eodem sancti Vincentii coenobio sanctae Luciae corpore, oratorium ibidem in ejus honorem, statim aedificare coepit, dedicavitque VII Idus Augusti an. 972, cooperantibus sibi comprovincialibus episcopis, Gerardo Tullensi et Vicfrido Virdunensi. In pago Calvomontensi locum quemdam inter Mosellam et montem vicinum, qui vernacule Spinal vocatur, divino famulatui aptum reperiens, monasterium illic construxit ac reliquias sancti [Col. 0361C] Goerici episcopi Metensis transtulit. Suae etiam munificentiae testimonia exhibuit monasteriis sancti Arnulfi et sancti Petri Metensis. Fautor fuit ac tutor Parthenonis de monte sancti Romarici, quo nomine subscripsit cuidam chartae Gislae, tunc temporis abbatissae. Cum multis aliis tam episcopis quam abbatibus ab Ottone II curam accepit restituendae regularis disciplinae in monasterio sancti Galli. Factus est an. 976 arbiter una cum Hildebodo Wormatiensi episcopo motae, super navigatione et usu amnis Hursillae, controversiae inter Werinherium Fuldensem et Gozbertum Hersfeldensem abbates. Jura regalia in urbem Metensem, interventu Theophaniae imperatricis, ab ipso principe accepit anno 977. [Col. 0362A] Astitit anno 980 Ingelheimiensi conventui, in quo statutum est ut monasteria Stabulense et Malmundariense coadunata remanerent. Dum rex Otto adversus Graecos et Saracenos in Calabria praeliaretur an. 982, Theodericus et Theophania Augusta pugnae eventum Rossanae praestolabantur, ubi resciverunt exercitum imperialem profligatum fuisse, ipsumque imperatorem natatu salutem quaesivisse. Cui opem ferre Theodericus mox properavit. Habita sunt anno 983 Veronae comitia in quibus Otto II successorem suum renuntiavit Ottonem III, astantibus imperii magnatibus, praesertim Theoderico, qui apud principem gratia plurimum valebat, sanctioribusque ei erat a consiliis. Eodem anno imperatoris ejusdem Romae defuncti 7 Decembris funeribus interfuit. Perquam promotioni Adalberonis, in Virdunensem episcopum nuper electi, contrarius, gravem habuit controversiam cum Carolo a Francia inferioris Lotharingiae duce partibus Adalberonis addicto, ad quem epistolam scripsit acerrimam; vicissimque [Col. 0362B] Gerbertus Caroli nomine atrocissimas litteras rescripsit, ut constat ex epistolis Gerberti, cujus duae aliae sunt epistolae ad Theodericum, quem vocat Diedericum. Nuncupatur Theodericus d'Homelant in litteris Ricuini Tullensis episcopi pro monasterio Spinalensi. Hillinus Trevirensis in confirmatione bonorum ejusdem loci eum nominat Theodericum de Hamolo, cognominatur etiam Sixtus. De vita migravit die 7 Septembris, anno 984, sepultusque est in monasterio sancti Vincentii quod condiderat. Cum post trecentos annos tumulus ejus reseratus fuisset, reperta, sunt ejus ornamenta pontificalia integra, ejusque ossa recondita fuerunt in capsam ligneam, quae in choro exponitur die ejus anniversarii, pro cujus celebratione eadem ornamenta in usum adhibentur.


EPITAPHIUM THEODERICI.


Hic Deodericus generoso sanguine natus
   [Col. 0362C] Regum progenie, nomen habens celebre.
Caesaris Ottonis tetigit quem linea carnis,
   Cujus consiliis jura dedit populis.
Luxit enim mundo ceu sidus lumine pleno,
   Actibus eximiis, moribus egregiis.
Unde Mettensem meruit conscendere sedem
   Qui rexit digno praesulis officio.
Aulam hanc coelesti struxit pro munere Regi
   Rebus quam miris compsit et innumeris.
Idibus ebdenis Septembris jam revolutis,
   Decessus sorte clauditur hoc silice.




[Col. 0361]
RHYTHMI IN HONOREM THEODERICI.
(Ex Sigeberto, in Vita Theoderici, apud Pertz, Monum. Germ. hist., Scrip. tom. IV.)



   [Col. 0361D] Deodericus sanguine, moribus,
Claris profecto clarior omnibus,
A rege clarebat secundus,
Vix alicui sub eo secundus,

   Hic consobrinus Caesaris inclyti
Haerebat illi militiae et domi,
Regni ferens partes secundas,
Caesaris alleviansque curas.

   [Col. 0362D] Regni per illum cuncta negotia,
Et jura stabant ecclesiastica.
Miles, senatus, regis aula
Suspiciebat ad ejus ora.

   Rex Otto clavo dum moderaminis
Res fluctuantes Italiae nimis
Per jura tranquillare pacis
Tentat ubique, malis remotis,

   [Col. 0363A] Et hic erat, hic multus et intimus,
Ad os, ad aures, cor quoque Caesaris.
Per hunc placebat qui placebat:
Hoc sine vix aliquis valebat.

   Hac praeminentem magnificentia
Omnes honorant munificentia,
Facti per illum gratiosi,
Ut sua vota queant mereri.

   Qui non avare sed cupidus pie
Hoc exigebat quod foret utile,
[Col. 0364A] Notaque culpae quod careret
Quod sibi spem veniae pararet.

   Nam vestra sancti corpora martyres,
Quaerebat hujus sancta viri fides,
Translata qualicunque cura,
Ut reverenter haberet illa.

   Gaudebat hoc urbs Metis episcopo,
Fidens in ejus praesidio duplo,
Pollens per ejus sanctitatem
Tutaque per generositatem.




[Col. 0363]
EPITAPHIUM EVRARDI COMITIS AUCTORE THEODERICO.
(Ex Sigeberto in Vita Theod. apud Pertz ubi supra.)

[Col. 0363B] Anno Dominicae incarnationis 978 Deodericus humilis praesul, ab ipsis parietinis hujus loci constructor, pio studio Everardum fratruelem sibi, quoad vivere datum est unicum amorem, orthodoxis regiique sanguinis parentibus clarum, ipsosque egregia indole puerilis gratiae repromittentem, ac semet genti patriaeque suae in spem maximam ab ipsis cunis dulci affectu educatum, immatura falce mortis vixdum decennem abscisum, luctu plebis patrumque immodico charum pignus silici sub humana sorte IV Non. Septembris mandavit.



Item epitaphium.


Non est dampnosa mors justi, set preciosa,
   Ante Dei faciem semper habendo diem.
[Col. 0363C] Ipse dies plenus, lucenti sole serenus,
   Est sine nocte dies et sine fine quies.
[Col. 0364B] Hac requie laetus, lucisque levamine fretus,
   Evrardus maneat, cernere quo valeat
Regem regnantem, regnantum regna regentem,
   Christum, quem coluit, vivere dum potuit.
Is puer insignis viventem flore decennis
   Ornans mundicia quaeque sui studia,
Transiit e mundo Septembris sole secundo.
   Lector dic tandem: Pace quiescat! amen.



Item epitaphium ejusdem comitis Everardi.


Clauditur hac tumba pridem sine felle columba,
   Infans Evrardus, nobilis atque pius,
Sanguine magnifici generosus Deoderici
   Praesulis, ex cujus fratre fuit genitus.
Crastina Septembris lux his fuit ultima membris.
   [Col. 0364C] Christe tuam requiem da sibi teque diem!




[Col. 0363]
INVENTIO SANCTORUM A domno Theoderico episcopo Metensi repertorum atque ad civitatem Metensem translatorum
(Apud Acherium Spicil. vet. edit. tom. IV.)

[Col. 0363D] Anno Incarnationis Dominicae 870 magno et gloriosissimo Caesare Augusto Ottone, cum aequivoco suo admirabilis indolis adolescente filio aeque Augusto, simulque magnarum virtutum conjuge Adelheide, qua nihil unquam justius, mansuetius, prudentius, nec magis pium quidquam potuit esse, Italiae sceptra pio justoque moderamine pacifice ac solide usque in fines Calabriae gubernantibus, domnus venerabilis sanctae Metis episcopus Theodericus, ipsi magnifico imperatori sanguine ac mira dilectione atque familiaritate conjunctus, cujusque consultu pro mira sapientiae praerogativa, cuncta [Col. 0364D] Palatina agebantur negotia: in eadem Italica expeditione constitutus, in qua triennium fere militavit; dum divino praecipue cultu deditus, quaeque ad honorem decoremque seu munimentum suae sanctae sedis, certatim exquireret, et efficaciter votis ejus cuncta suppeterent, corporum sanctorum maximam copiam ex diversis Italiae locis, divina se gratia adjuvante, collectam, digno se cultu atque honore alibi praestantius veneranda, eidem suae sanctae sedi Metensi invehere studuit.



De sancto Elpidio.

Horum primum sanctum et venerabilem Christi [Col. 0365A] confessorem ELPIDIUM ex Marsorum provincia sumpsit, concedente Albrico, ipsius Marsiae episcopo, ex quadam ecclesia sedi episcopali proxima: quae sedes super lacum Fucinum sita, quid olim fuerit, ruinae urbis et plurimarum circa ecclesiarum ac monasteriorum frequentia attestatur. Hunc nobis ipse episcopus caeterique incolae retulerunt, fuisse ex collegio quorumdam servorum Dei, qui tempore antiquiore ex partibus Graeciae, numero septuaginta in eamdem Marsorum provinciam adventantes, ac diversis circumquaque locis vel civitatibus universis mirabilium signorum lumine fulgentes, ubicunque in sancta conversatione finis vitae advenerat venerabili sepultura reconditi, multa vicinorum longe lateque reverentia, pro assidua miraculorum jucunditate [Col. 0365B] coluntur. Horum tres, quorum hic tertius fuit, in eodem coemeterio quiescebant, CALLISTRATUS, EUTYCHIUS, et hic ELPIDIUS. Porro Eutychium imperator sustulerat, et ne qua in accipiendo posset adhiberi fallacia, sepulcro intacto, satisque munito, nec a die repositionis ulla violationis signa monstrante, priusquam ab aliquo incolentium praesciretur, episcopo tantum Albrico, et paucis ejus clericis assistentibus, presbyter noster Teudo, cum presbytero imperatoris Heriwardo, arcam sancti, quod nisi altari desuper effracto nequiverant, aperiunt; ipsique per sacra ossa miri candoris, nec minus flagrantis odoris, omnia numero ac quantitate integra, excipiunt, scrinioque recondunt. (Hujus diem XVI Kalendarum Octobrium celebrem habemus.)



De sanctis Eutychio, Victorino et Marone.
[Col. 0365C]

Veniens proxime abhinc in territorium Amiterninae urbis, quae et ipsa ruinas tantum ostendit, ab eodem Albrico episcopo de monasterio, suae ditionis Reatae subjecto, pretiosissimum martyrem EUTYCHIUM accepit, cujus beati socii VICTORINI jam anno superiore reliquias emerat, simulque et partem sancti MARONIS pariter passi, quorum et loca passionis aspeximus, et ipsas aquas Cotilas [id est, Cutilias], foedo odore spirantes, in quibus verso capite suspensus fuerat martyr. Passionem denique eorum scripta retinent sanctorum Nerei et Achillei: hunc ipse venerabilis domnus Theodericus ibidem assistens, ex ipsa arca marmore fortiter munita, mira cum exsultatione ac veneratione excepit VIII Kal. [Col. 0365D] Octobris. Hos duos Adhelardus filius Gerardi in patriam asportavit.



De sancto Feliciano episcopo et martyre.

Fulinias, castrum non procul a Spoleto, FELICIANUS magno undecunque concursu hominum affluente corpore sacro tuebatur, eum Benedictus ejusdem Fuliniensis castri episcopus, multo cum fletu largitur per Bertraum diaconum et Heriwardum presbyterum IV Nonas Octobris, ex intimo ipso antro sustollitur. Passio ejus descripta est.



De sancto Asclepiodoto martyre.

In saltu qui Collis dicitur, qui Perusiae adjacet civitati, ubi tunc imperator autumnali exercebatur venatu, monasterium erat antiquissimum super fluvium [Col. 0366A] Tiberim, qui ibi mediocri vado praeterfluens, sui exinde usque ad urbem Romam pelagi profunditate augetur. Hoc sepulcro quondam opere marmoreoque ornatu, ut videri dabatur, exstructum, sed tunc vetustate collapsum, martyris egregii Asclepiodoti membra venerabiliter humata tenebat; cujus tumbam, forti nimis saxorum et terrae congerie obclusam, dum cum magna tandem difficultate Theudo, Bertraus, Rothardus penetratam, marmore sancto corpori proximiore, nudassent, inveniunt monumentum, imo usque profundum dimissum. Et per medium a capite usque ad pedes, quodam limite, ex ipso naturaliter saxo quasi divisum, quod tamen diligentius inspectum, unum continuumque constabat. Beati vere corporis medium [Col. 0366B] hinc, medium illinc, membris altrinsecus unum contra alterum appositis, excepto capite solo, quod in unam integram partem jacebat diligentissimo collocatum. Hoc aedituus et reliqui dixerunt, indicio voluisse antiquitatem signare, quod et ipsi vere asseverabant, eumdem martyrem crudeli genere passionis, medio corpore vivum exsectum, eique attestandae ita in monumento dividuo positum. Hunc pariter digno, ut par fuerat, honore sublatum VII Kal. Octobris venerabilis pontifex suscepit. Diem natalis ejus ab incolis IX Kal. Novembris didicimus. Nam gesta ejus minime ab episcopo de Cisa, ad quem locus pertinebat, quivimus extorquere.



De sancta Serena et sancto Gregorio Spoletino.

Sanctissima virgo SERENA apud Spoletum in monasterio [Col. 0366C] sancti martyris Savini, foris muros urbis, ubi et pluribus miraculis coruscabat, quieverat. Ad quam pene quotidie magnus populorum veniebat concursus, ita ut noctes quoque pervigiles turbae cum lucernis caeterisque donariis ibi peragerent. Hanc quoque cum integris toto corpore ossibus, misso illuc Rothardo diacono cum aliis sibi fidelibus viris, venerabilis pontifex esset adeptus; reliquias quoque beati martyris GREGORII Spoletini ibidem obtinuit, cujus passio scripta est. Beatae Serenae praeter quod in passione sancti Savini reperimus, eam ipsum beatum martyrem tumulasse, nihil plus gestorum perquirere potuimus; quae tamen tam assiduis se virtutum commendat insignibus, ut viva harum lectione oculis objecta gestorum attestatione, [Col. 0366D] quid fuerit in vita non egeat. Dies ejus X Kalendarum Decembrium, eodem quo et sancti Savini martyris, celebratur.



De catena S. Petri apostoli.

Inter haec Romam misso praedicto diacono Rothardo, dono domni papae Joannis, qui tertius decimus in eo nomine erat, partem non modicam catenae beati Petri in basilica quae dicitur ad Vincula, eamdem portionem exsecante, promeruit: cum ea quoque privilegium monasterii sancti Vincentii, cum dalmatica et sandaliis abbati ejusdem loci apostolica praerogativa concessis, idem domnus papa direxit. Haec omnia Adelbertus clericus cum Conone comite, transtulit.



De sancto Vincentio levita.
[Col. 0367A]

Beatum martyrem magnum et levitam VINCENTIUM in civitate quadam antiquissima, quae ad solum usque jam longo tempore diruta fuerat, nomine Corduno, quae ab Arretio XII millibus distat, ex monasterio proximo satis pulchro ornatu, quod multa itidem frequentia venerabatur, Bertraus diaconus, comitante secum quodam clerico episcopi Arretini (ei nomen Crisulfus), indice loci, cum magna licet difficultate, vitae quoque non minimo periculo sustulit. Hunc ex Hispania in Italiam deportatum firmiter asseruerunt. Cujus modum translationis postea domno praesule Beneventum veniente, dum nurui imperatoriae a Graecia venienti obviam missus esset, plenius cognovimus: juxta Capuam, [Col. 0367B] siquidem monasterium jam pene dirutum, nomine sancti Vincentii reperimus, quod grandi et miro opere quondam a tribus fratribus nobilibus constructum, veterani qui ibi tunc pauci monachi visebantur, dixerunt. Et corpus sancti Vincentii postea a duobus monachis ex Hispania ibi clam deportatum, atque multis deinceps temporibus maxima veneratione habitum, donec a paganis eodem monasterio vastato, corpus sanctum inde sublatum et ad praedictam Cordunensem civitatem esset translatum. Tunc etiam episcopus Arretinus non modicam portionem sanguinis beatissimi protomartyris STEPHANI in vase crystallino, optime auro gemmisque composito, et de sanguine Innocentum in alia pixide, et de capillis sancti Petri, breviculis per singula [Col. 0367C] appositis, quamvis invitus, et summo in discrimine apud imperatorem sui rerumque suarum positus dedit. Et quia redemptionis suae facultas cum angustiabat, precatorem sui nostrum venerabilem praesulem per hoc et per corpus S. Vincentii, paravit; atque sic in gratiam imperatoris, eo interveniente, vix rediit. De hoc ipso beato martyre plures Italorum episcopi jam ante saepe tentaverant ut id acquirere possent; in quibus Ambrosius Bergamensis, pro eo quod sedes episcopatus sui in honore sancti Vincentii esset, et ante breve tempus cum quibus potuerat, diem quo eum excepturus statuerat: sed Domino ordinante, ut in crastinum ille condixerat, nocte praecedenti a nostris praeoccupatum est. [Col. 0367D] Hoc clerici de Monte Romaric (Remiremont) tulerunt.



De sanctis Proto et Hyacintho.

In Sabinis regione, non procul ab urhe Roma, milliario fere XI, sancti martyres PROTUS et HYACINTHUS erant reconditi, aliquanto negligentiore custodia. Hos abbas quidam de monasterio sanctae Mariae, quod dicitur Farfara, venerabili pontifici nostro, dum de causa sua eum apud imperatorem sibi fieri intercessorem rogaret, quia nullo tantum munere eum cognoverat delectari, partem primo obtulit, sed postea mira praestantia domni praesulis, quidquid inde reperire potuit, adjecit. Ipse cum suis monachis dans super sancta Evangelia sacramentum, vere ea ossa sanctorum Proti et Hyacinthi existere. Hoc post Natale Domini, dum Roma reverteremur, [Col. 0368A] in vicinio Hortae civitatis est actum.



De sanctis Digna et Emerita.

Sed Romae tunc nobis constitutis, munere domni papae Joannis, pignora sanctarum DIGNAE et EMERITAE, quarum corpora in porticu ecclesiae beati Marcelli martyris sunt recondita, quae est ante sanctos apostolos; simul et alias singillatim repositas, cum propriis adnotationibus, diversorum sanctorum reliquias accepit, in quibus et sandalium sancti Stephani: haec omnia per Willardum monachum Mauri monasterii missa sunt.



De sancto Vincentio episcopo.

Alterum sanctum Vincentium episcopum ex monasterio quodam in comitatu Urbini, a Ravenna milliario fere I, juxta Petram Pertusam, ab abbate [Col. 0368B] rebus necessariis nimis attrito, quia aliud quod daret pro relevatione loci non habuerat, partem primo offerente, sed Bertrao illuc misso, multaque arte strenue agente, [f. deest totum] percepit. Hujus passionem descripsimus. Hic per Immonem comitem missus est.



De sanctis Vincentio et Carpoforo.

Civitas Vincentia est non longe a Venetia, ad quam olim Longobardi, dum Italiam invaderent, primam urbium venisse dicuntur. In ea martyr LEONTIUS monasterio celebri venerabatur. Hujus episcopus loci reliquias nostro reverentissimo praesuli, si pro causa sua imperatoriam interpellasset majestatem, repromisit. Mox misso illuc Rothardo diacono, cum episcopus nimium se fecisset difficilem in dando, [Col. 0368C] praeter quod duntaxat promiserat, tandem continua exigentis victus instantia, praeter pauca sibi pignora retenta, reliquum corporis totum largitus est. Hunc et beatum CARPOFORUM Romae passos, ab eadem civitate non longa ante tempora translatos, incolae asseverabant: ubi et nobile quondam monasterium sancti Felicis visebatur, ubi et primo reconditi ferebantur, sed eo ab Ungris, qui pene locorum ipsorum vicini sunt, exusto, atque assidua incursione eorum reparationem prohibente, ad sedem episcopalem infra urbem sub altare depositi, unde et praefatus Rhothardus diaconus, sanctum quidem Leontium totum, sancti vero Carpofori reliquias non modicas ab ipso quo claudebantur sumpsit altari, effracto sepulcro. Passionem eorum incendio deperisse [Col. 0368D] dixerunt. Natalis eorum XIII Kal. Augusti celebratur. Teudo eos detulit.



De sancta Lucia virgine et martyre.

Magna et universalis Ecclesiae celebritate memorabilis virgo et martyr LUCIA Syracusana, quo ordine ad religiosissimi praesulis nostri avidissimam devotionem pervenerit, Wigericus presbyter noster tunc cantoris, nunc custodis beati Stephani officium gerens, qui ea sacra ossa manibus, ab ipsa qua non levi munimine arctabatur extulit urna, quem satis tutae fidei constat quibit exponere. Ea in Corfinio, quae vetus olim civitas fuerat, nunc tota diruta, quiescebat; ad quem locum de Sicilia eam fuisse translatam a Faroaldo quodam duce Spoletino, vere [Col. 0369A] nobis assertum est. Hanc ipsam Syracusanam esse, de qua responsoria et antiphonae generaliter cum missa ubique canuntur; ipseque episcopus loci, manu sua sancto Evangelio apposita, confirmavit.



De craticula sancti Laurentii.

Cum jam Roma, regiis nuptiis ibi ingenti gloria peractis, reditum in patriam disponeremus, ultimo beneficio, eoque pluribus copiosiore, venerabilem praesulem domnus papa de quatuor portionibus craticulae sancti LAURENTII locupletissime cumulavit Eas Wigericus cum Joanne monacho, ab ipsa sacra [Col. 0370A] crate excuderunt: haec vero fuerunt capita virgarum quae per transversum jacuerant costis exterioribus infixa; nam virgae omnes, quae sex in ea fuerant, jam inde a diversis apostolicis, a vetusto tempore, quibusque regibus erant dono collatae; e quibus una, quae adhuc ante paucos annos supererat, magno imperatori Ottoni ab Octaviano concessa est: hae dum excuderentur costas proprius intrinsecus, capita quae infra fortiter tenebantur, remanserant: quae tamen ferro apposito manu [f. apposita manu] percusso, licet laborioso conamine, sunt discussa.




[Col. 0369]
EPISTOLA AD CAROLUM LOTHARII REGIS FRATREM Sub nomine Theoderici a Gerberto scripta.

(Vide inter epistolas Gerberti.)




ANNO DOMINI DCCCCLXXXIV.
GEZO ABBAS DERTONENSIS.




[Col. 0369]
[DE CORPORE ET SANGUINE CHRISTI.]





IN SEQUENTEM LIBRUM DE CORPORE ET SANGUINE CHRISTI ADMONITIO MURATORII.
(Anecdot. tom. III, pag. 237.)

Clarissimus vir Joannes Mabillonius, dum Italicas bibliothecas perlustraret, duos codices offendit, ubi hoc ipsum Gezonis opus descriptum fuerat. Unus exstat in Florentino coenobio S. Crucis Fratrum Minorum, sed sine titulo ac praefatione, alter in Padolironensi monasterio S. Benedicti in agro Mantuano, ut ex ejus Museo Italic., pag. 164 et 207, patet. At Mabillonio visum non est operae pretium evulgare integrum Gezonis librum; quare praefationem duntaxat atque indicem capitulorum ejusdem operis edidisse contentus pag. 89, parte altera laudati Musei, nos monuit se ad integram Gezonis editionem processurum, ubi intelligeret id lectoribus fore gratum. Ego vero ex iis sum qui a clarissimo viro hujusmodi beneficium exoptassem; illud enim est argumentum a Gezone pertractatum, ea quaestio a temporum nostrorum novatoribus tam acriter agitata, ut antiquitatis in hanc rem vel quisquiliae dignae sint quae in publicam lucem efferantur. Et profecto Gezonis liber, etsi nihil aliud praestare posset quam confirmare ecclesiasticam saeculi decimi traditionem, de veritate corporis et sanguinis Christi in augusto sacramento a Calvinianis negatam, libenti animo a catholicis amplectendus foret.

Quamobrem constitutum mihi est illud ipsum opus publici juris facere postquam ejus exemplar, Mabillonio ignotum, occurrit mihi olim in Ambrosianae bibliothecae ms. codice lit. Q, num. 98. Quod unum mihi praestandum censui, capita non pauca ejusdem operis praetermisi, utpote jam edita inter SS. Patrum Opera, qualia sunt quae Gezo e libris Cypriani, Ambrosii, Augustini, Gregorii aliorumque decerpta in suum librum intulit. Multo magis omittendum censui libellum Paschali Ratberti ad Placidum discipulum, quem pene integrum Gezo descripsit, constitutis ex illo tribus et viginti capitulis sui operis.

Quis fuerit quove tempore vixerit Gezo, ex ejus praefatione discimus, ubi haec leguntur: Quantum autem huic decreto voluntatis meae reverendae memoriae domnus Giseprandus, illo tunc tempore noster episcopus, et vi et auctoritate restiterit, non habetis incognitum, etc. At Giseprandus sive Giselprandus Dertonensis episcopus, ut Ughellus tom. IV, pag. 855 Ital. Sacrae ostendit, florebat circiter an. Ch. 950, cum Augustano concilio interfuerit an. 952 et nominetur inter testes in Othonis Magni Imperatoris diplomate Astensi ecclesiae concesso an. 962. Eidem quoque Ughello vixisse Giseprandus videtur an. 981, ex fide chronici Vulturnensis. [Col. 0371] Quae omnia faciunt ut affirmare absque errandi periculo possimus, Gezonem quoque nostrum floruisse ante annum Christi millesimum.

Nobile vero monasterium suis sumptibus Giseprandus Dertonae aedificarat sub titulo S. Martiani martyris, ubi sacrum quoque illius corpus reconditum fuit. Ughellus refert illustre diploma Othonis IV imperatoris anno 1210 concessum, in quo multa de eodem monasterio ejusque institutore Giselprando habentur. Primus autem illius coenobii abbas, vivente adhuc laudato episcopo fuit Gezo noster, uti is in praefatione testatur, quo munere functus est post sublatum etiam e vivis Giselprandum. Quare cum ejus liber inscribatur: Dilectissimis fratribus, quibus ex divina dispensatione, etc. paternam impendo sollicitudinem, ad ipsos ejusdem monasterii monachos scripsisse dicendus est Gezo.

Post praefationem leguntur versus domni Odonis, hoc est abbatis Cluniacensis, qui sanctitate vitae non minus quam editis libris clarus, vivere desiit an. Christi 942, ut ex ejus Vita ac elogiis constat. Tom. VII., Saec. V, pag. 124, Act. Sanctor. ord. S. Benedicti, et ex tom. XVII Bibliothecae Patrum, ubi pag. 313 editi reperiuntur hi ipsi versus. At qui subsequuntur, Paschasium Ratbertum celebrem virum auctorem habent; sed ex iis quindecim duntaxat editi leguntur tom. XIV, pag. 720, ejusdem Bibliothecae Patrum, hoc est, usque ad Disponit causam, etc. Quare subsequentes in codice nostro opinor nondum publicae luci redditos, in quibus transsubstantiationem, uti et in reliquis suis scriptis Paschasius aperte statuit, Gezone procul dubio sententiam eamdem probante.



GEZONIS LIBER DE CORPORE ET SANGUINE CHRISTI.



INCIPIT PROLOGUS VEL EPISTOLA SEQUENTIS OPERIS.
[Col. 0371A]

Dilectissimis fratribus, quibus ex divina dispensatione, quantum propria permittit infirmitas, paternam impendo sollicitudinem, GEZO Dei et Domini nostri Jesu Christi servus.

Decreveram quidem olim, fratres charissimi, gravissimorum mihi delictorum conscius patriam parentesque relinquere, et in aliquod me conferre secretum, ubi a saecularium negotiorum strepitu omnimodo sequestratus, in omnipotentis Dei servitio aevum transigerem, peccata mea jugiter deplorans, et continua poenitentiae satisfactione clementissimum Dominum et judicem universorum ad miserendum invitans. Quantum autem huic decreto voluntatis meae. reverendae memoriae domnus Giseprandus, [Col. 0371B] illo tunc tempore noster episcopus, et vi et auctoritate restiterit, non habetis incognitum, asserens non esse canonicum ut, relicta Ecclesia in qua nutritus et ordinatus fueram, meo arbitrio alio demigrarem, se vero nunquam mihi ad ista praebiturum esse consensum. Praesertim cum jam ipse decreverit in propria Ecclesia, ubi beatissimi martyris Martiani corpus humatum quiescit, monasterium construere, in quo si omnimodo statueram mutare propositum, et solitudo mihi non deesset, et ad serviendum Deo juxta libitum cuncta suppeterent. Quam ego pollicitationem pro mea tunc imperitia aegre suscepi, quia aestuanti desiderio nimis prolixa tanti temporis videbatur exspectatio. Praevaluit tamen ejus auctoritas, quoniam tanti viri jussionibus non parere et consiliis [Col. 0371C] non acquiescere, non modo temerarium, verum etiam insaniae simile diceretur. Acceleravit igitur quantocius implere promissum, et postpositis curis omnibus saeculi, quibus nimium impediebatur, ad [Col. 0372A] monasterii fabricam totum se transtulit, indulta mihi bono animo licentia monachum profitendi. Nec diu moratus, ubi prosperari in manibus suis coeptum opus Domino cooperante perspexit, omni mihi instantia coepit imminere ut totius loci curam susciperem, et in lucrandis Deo animabus sollicitum me vigilemque praeberem. Repugnanti itaque mihi, et pondus regiminis non segniter refugienti, eo usque institit et irrevocabilis mansit, ut nulla a me excusatione suscepta sub divini se nominis obtestatione constringeret, quod nisi eo die voluntatis ejus arbitrio me committerem, ut subirem sarcinam quam jubebat, sine aliqua dilatione eliminatis hinc his ipsis, qui pauci admodum habebantur, monachis, canonicis, quos jam ad hoc praeparaverat, locum traderet [Col. 0372B] incolendum. Suscepi itaque infirmis humeris grave pondus regiminis, et nimia necessitate compulsus illius professionis magister factus sum, cujus non fueram ante discipulus. Dispensationis igitur mihi in vos creditae ex eo tunc tempore curis mordacissimis occupatus, dum utilitati vestrae plurimum intendo, et quae potissimum vobis expediunt, mecum ipse pertracto, occurrit animo de Dominici corporis et sanguinis sacramento mellitum vobis atque florulentum, sacrisque promistionibus sobrie temperatum, poculum pro mei ingenii paupertate efficere, quod dilectioni vestrae et voluptati sit et saluti. Sanctorum siquidem Patrum scripta lectione percurrens, et intenta quantum potui meditatione retractans, quidquid in eisdem absolutius atque enodatius ad intelligendum [Col. 0372C] de tantae tamque subtilissimae rei mysterio invenire valui, in unius libelli corpusculum compendiosa brevitate redegi, qui vobis, si Spiritus sancti favor aspiret, nec ex intellectus difficultate displiceat, [Col. 0373A] et ex sui parvitate complaceat. Imitatus in hoc opusculo Paschasium Ratbertum, qui de hac eadem re Placidio cuidam suo discipulo libellum luculento sermone composuit, eosdem ipse quos et ego secutus auctores, beatissimos scilicet Domini sacerdotes, Cyprianum, Hilarium, Ambrosium, Augustinum, Gregorium, Joannem, Isidorum, Isitium, Hieronymum et Bedam. De quorum omnium scriptis quosdam sententiarum decerpsimus flores, causae valde necessarios, id est Dominici corporis et sanguinis suavissimum odorem exhalantes. Ipsius vero Paschasii libellum totum pene, sicut invenimus, ita in nostrum transtulimus, sensum ejus potius in aliquibus locis quam verba sequentes, et superflua quaeque vitantes. Ut autem tanti mysterii gratia liquidius et purius [Col. 0373B] vestris mentibus favore Spiritus sancti commendetur, miraculorum copiam congessi, quae sanctis ac diligentibus se olim Dominus revelare dignatus est ad laudem et gloriam suam, ut ostenderet quid eis praeparaverit in coelis, quibus tantum munus reliquit in terris. Simul etiam illud attendens, ut si quibus forte vel propter tarditatem sensus, vel propter litterarum imperitiam redemptionis hujus sacramentum ex Patrum scriptis non poterit esse perspicuum, signorum fiat revelatione manifestum. Qua vero reverentia quove timore sacro altari debeatis assistere, participationem tantae gratiae praestolantes, ne forte, quod absit, communicantibus vertatur in perniciem quod sumere cupitis ad salutem; libello huic quantum potui studiose adnexui, [Col. 0373C] ut in omnibus Deo placentes, et ego ex vestro provectu, et ex meo vos labore atque sollicitudine misericordiam invenire valeamus in die Domini. Accipite igitur, fratres charissimi, eo quo defertur affectu qualecunque parvitatis meae munusculum, nec ex mea vobis humilitate vilescat, quod ex sui sensus continentia gloriosum est atque praeclarum; non enim sine periculo poterit a legente contemni, quia etsi minus habet aliquid in eloquio, nihil tamen praestantius esse potest in materia, qua digne credentibus vita praestatur incorruptibilis et aeterna. Nec parvipendatis, obsecro, gratiam Domini, sed de ejus lectione intelligite quanta sit virtus vitam aeternam in terris accipere angelicisque dapibus quotidie saginari. Quoniam, etsi Deo plena sunt [Col. 0373D] omnia, nos quoque coram oculis divinae majestatis semper versamur: plurimum tamen coram sanctis altaribus, et Dei vultum et angelorum praesentiam observare oportet, atque vereri, ubi tanta tamque excellentia nobis verbi Dei virtute atque miseratione praestantur, quanta nullus hominum eloqui potest. Ipse autem Deus et Dominus noster Verbum, Virtus et Sapientia Patris hanc eamdem gratiam, quam praestitit, conservet simul et tueatur in nobis, et oculos, quos vobis aperire jam coepit, plenius illuminare dignetur. Per quem et cum quo aeterno Patri est laus omnis et gloria, honor atque magnificentia et potestas cum sancto Spiritu a saeculis, et [Col. 0374A] nunc, et semper, et in omnia saecula saeculorum. Amen.


Explicit prologus.



INCIPIUNT CAPITULA SEQUENTIS OPERIS.

    I. Quod humana infirmitas non facile debeat divina discutere, ex libro beati Hilarii episcopi et confessoris de Trinitate.
    II. De Dominici corporis origine.
    III. De nativitate Dei Filii ex Patre.
    IV. Quod formis saepe comparabilibus erudiamur ad intelligenda divina.
    V. De Dei Patris substantia.
    VI. De nativitate Filii Dei ex Patre.
    VII. De Filii Dei generatione ex matre.
    VIII. Dominum nostrum J. C. per assumptam carnem naturaliter manere in nobis, et nos per perceptionem corporis, et sanguinis ejus manere in eo.
    IX. Ecclesiae fides catholica.
    [Col. 0374B] X. Nec confidendum in humana prudentia.
    XI. De Dei Verbo.
    XII. Cypriani assertio vera de Deo.
    XIII. Augustini de Dei Verbo.
    XIV. Christi communionem verum corpus ejus et sanguinem non esse dubitandum.
    XV. Quod hoc mysterium Christi nullus debeat ignorare.
    XVI. Quid sint sacramenta vel quare dicantur.
    XVII. Utrum sub figura, an veritate, hoc mysticum calicis fiat sacramentum.
    XVIII. Quid intersit inter immolationes veteres figurasque legalium, et inter sacramentum Dominici corporis et sanguinis.
    XIX. Quid sit digne ad vitam percipere corpus et sanguinem Christi.
    XX. Quibus modis dicitur corpus Christi.
    XXI. Quod in hac communione aut judicium percipitur, aut praemium.
    [Col. 0374C] XXII. Quid necesse fuerit, quod semel gestum est, quotidie Christum immolari, vel quid boni tribuant haec mysteria digne accipientibus.
    XXIII. Cur in pane et vino hoc mysterium celebretur.
    XXIV. Cur in calice aqua misceatur.
    XXV. Utrum plus aliquid habeat hoc mysterium, quoties a bono, an minus quidpiam quam Veritas repromittit, si a malo conficiatur ministro.
    XXVI. Ut quid haec colorem aut saporem in sacramento minime permutant.
    XXVII. Quod haec saepe visibili specie apparuerint.
    XXVIII. Quibus verbis hoc mysterium conficiatur.
    XXIX. Utrum hoc corpus post consecrationem panis jure queat vocari.
    XXX. Utrum plus ex eo habeat qui majus an qui minus acceperit.
    XXXI. Cur hoc mysterium ante passionem discipulis traditur.
    [Col. 0374D] XXXII. Ut quid in sanguine Christi fragmentum corporis admiscetur.
    XXXIII. Quare generaliter nunc a jejunis mysterium sacrae communionis celebratur, cum Dominus post coenam apostolis hoc tradidit.
    XXXIV. Quid sit, quod Dominus ait: Non bibam amodo de hoc genimine vitis, donec illud bibam novum in regno Patris mei.
    XXXV. Si ulla differentia sit in hoc mysterio justo et poenitenti reconciliato.
    XXXVI. Quid digne vel indigne sumentibus Dominici corporis et sanguinis praestet eucharistia.
    XXXVII. Quid beatus martyr Cyprianus affirmat se praesente contigisse his qui polluti de idolothytis Dominici corporis et sanguinis sacramenta temere susceperunt.
    XXXVIII. Quare peccatis criminalibus irretiti a sacramentis Dominicis arceantur.
    XXXIX. Judaeos ab omni conventu fidelium arcendos, [Col. 0375A] praecipue ubi Christianorum celebratur oblatio.
    XL. Qualiter accedendum sit ad Dominici corporis et sanguinis mirabile sacramentum.
    XLI. De revelationibus quibus Dominus de veritate corporis et sanguinis sui haesitantium corda firmavit.
    XLII. Miraculum de quodam Judaeo.
    XLIII. Item de quodam sene eremita, cujus dubitationem Dominus eadem veritatis revelatione firmavit.
    XLIV. Item miraculum quod Romae actum est.
    XLV. Item aliud.
    XLVI. De sacramento calicis quod revelatum sit B. Cypriano.
    XLVII. Qualiter in D. N. J. C. passione mysticum sit Pascha abolitum, et in ejus immolatione rei veritas sit ostensa.
    XLVIII. Utrum Pascha istud legitimum post anni spatium, vel post longa intervalla dierum, an quotidie a fidelibus sit edendum.
    XLIX. Quantum sacrae oblationis immolatio mortuorum spiritibus prosit.
    L. De quodam monacho qui per salutarem hostiam supplicium evasit.
    LI. De quodam cujus vincula in captivitate, oblato pro eo sacrificio, solvebantur.
    LII. De quodam nauta qui post longa maris discrimina Dominici virtute sacramenti mortem evasit.
    LIII. Quibus immolatio Dominici corporis mortuis prosit.
    LIV. Qua disciplina, qua modestia orandum sit, cum sacerdos sacrificat, et unusquisque in suo ordine horam sacrae communionis exspectat.
    LV. Quid cavendum in oratione sit.
    LVI. Cyprianus ad clerum deprecando Deum.
    LVII. Quod etiam in exteriori cultu sacrosanctum [Col. 0375C] Domini altare ornandum sit.
    LVIII. Quod nihil super altare ponendum sit, praeter sacrosancta oblatio.
    LIX. Quod pro homicidis et latronibus non sit sacrificandum.
    LX. De his qui eleemosynam tribuunt et peccata non dimittunt.
    LXI. Stupendum nimis de quodam presbytero.
    LXII. Quod qualiscunque sacerdotis excommunicatio valde formidanda sit, nec attendendum cujus meriti sit, sed cujus auctoritate hoc facit, etiamsi injusta videtur, quod absit, excommunicatio.
    LXIII. Laudabile nimis exemplum gloriosi Theodosii imperatoris.
    LXIV. Item aliud exemplum nimis pavendum.
    LXV. Quanta reverentia episcopali cathedrae sit habenda, et de domno Petro Alexandrino patriarcha.
    LXVI. Quam grave peccatum sit, sacra loca temerare, vel aliqua sorde polluere.
    [Col. 0375D] LXVII. De quodam latrone in coemeterio B. Joannis sepulto.
    LXVIII. Incipit epistola S. Augustini ad Auxilium episcopum pro causa injustae excommunicationis.
    LXIX. Item capitula ad eamdem rem pertinentia.
    LXX. De sacramento baptismatis B. Ambrosius.




Expliciunt capitula.



VERSUS DOMNI ODONIS DE SACRAMENTO CORPORIS ET SANGUINIS DOMINI.


Convivas epuli mundos Deus esse superni
Ut doceat, servis Dominus vestigia lavit,
Muneribus variis, et pluribus inde rejectis,
Frumentum et vinum cunctis hoc praetulit unum.
Hoc sacrat, hoc nimium, quod fit breve quod nimis altum,
[Col. 0376A] Tam modicum sumptu, tam perfacile atque paratum,
Tam sublime tamen quod totam habeat Deitatem.
Sufficit hoc solum mundi purgare piaclum.
Hinc placet hoc munus quod fit de pluribus unum,
Corpus huic capiti, caput inde cohaeret et illi;
Hoc genus, hoc unum placet, hoc durabit in aevum.
Hoc facile est, nitidum, simplex, Deitateque plenum.



INCIPIUNT VERSUS PASCHASII RADBERTI AD PLACIDIUM DISCIPULUM.

(Vide inter Opera Paschasii Radberti.)



CAP. I.---Quod humana infirmitas non facile debeat divina discutere, ex libro beati Hilarii episcopi et confessoris De Trinitate.

Vetat beatus Apostolus Timotheo discipulo genealogiae eloquia tractari, et fabulam interminatae quaestionis attingi. Aedificationem vero Dei in fide esse, ut humanae verecundiae modum fideli omnipotentiae Dei religione concludat. Neque se infirmitas nostra ad perspicienda ea quae perspiciendi naturam non habent extendat. Quod si contuentibus solis claritatem virtus intenti luminis obstupescit, ut si quando causam radiantis lucis solertius acies curiosae contemplationis inquirat, usque ad emortuum videndi sensum oculorum natura revocetur, accidatque nitendo magis videre, ne videas. Quid nobis in Dei rebus et sole justitiae exspectandum est? Nonne incumbet volentibus supersapere stultitiam? Nonne ipsum illud acrae intelligentiae occupabit? Non enim [Col. 0376C] natura inferior causam naturae potioris intelliget, nec subjacet humanae conceptioni ratio coelestis. Nam intra conditionem infirmitatis erit, quidquid infirmi conscientiae subdetur. Excedit itaque humanam mentem Dei potestas, ad quam si infirmitas protendet, magis infirma reddetur, dum hoc ipsum quod obtinet, amittit potiore ad obtundendum eam rerum coelestium natura, quae omnem ejus consectantis se pervicaciam ipsa complexu ejus major infirmat. Ut igitur sol ita videndus est ut potest videri, tantusque excipiendus est lumine, quantus admittitur, ne si plus velimus inspectare, minus quoque quam possumus consequamur, ita et ratio coelestis in quantum se permittit intelligi in tantum exspectanda est, in quantum apprehendendam se dedit. Ne si contenti [Col. 0376D] indulgentiae moderatione non simus, amittamus indulta. Est ergo in Deo quod percipi potest, est plane, si modo quod potest velis. Sicut enim est in sole quod videas, si hoc velis videre quod possis, amittas autem quod potest videri, dum quod non potest niteris; ita et in rebus Dei habes quod intelligas, si intelligere quod potes velis. Caeterum si ultra quam potes speres, id quoque quod potuisti, posse non poteris. Illos nunc arcanorum coelestium scrutares consulo, ut secundum naturam suam nati ex Virgine Christi sacramentum loquantur. Unde dicent Virgini conceptum? unde Virgini partum? Qua hanc esse originum causam disputabunt? et quid intra secessus maternorum sinuum coaluisse corpus? Unde et homo est? unde tam verus. Post haec quid sit descendisse [Col. 0377A] de coelis Filium hominum in coelo manentem? Non enim ejusdem est secundum corporales causas descendere et manere quorum alterum descensionis transmutatio est, alterum manendi imperturbatio est. Vagit infans, sed in coelo est. Puer crescit, sed plenitudinis Deus permanet. Jam vero cum ascendit ubi antea fuit, et descendit qui manet, quo intelligentiae humanae sensu continebitur? Dominus enim ait: Quid si videritis Filium hominis ascendentem ubi antea fuit? Ascendit Filius ubi antea fuit, et quis hoc sensus concipiet? Descendit de coelo Filius hominis, qui in coelis est, et quae hoc ratio praestabit? Verbum caro factum est, quae hoc verba loquentur? Fit caro Verbum, id est homo Deus, et qui homo est, in coelis est, et qui Deus, de coelis est. Ascendit [Col. 0377B] descendens, sed descendit non descendens. Est qui erat, et quod est non erat.



CAP. II.---De Dominici corporis origine.

Corpus sibi Dominus ita assumpsit, ut id ex Virgine conceptum formam cum servi esse effecerit. Virgo enim nonnisi ex Spiritu sancto genuit quod genuit. Et quamvis tantum ad nativitatem carnis ex se daret, quantum ex se feminae edendorum corporum susceptis originibus impenderent, non tamen Jesus Christus per humanae conceptionis coaluit naturam. Sed omnis causa nascendi invecta per Spiritum tenuit in hominis nativitate quod matris est, cum tamen haberet in originis nativitate quod Dei est. Hinc igitur maximum illud ac pulcherrimum suscepti hominis sacramentum Dominus ipse ostendit dicens: [Col. 0377C] Nemo ascendit in coelum, nisi qui descendit de coelo, Filius hominis, qui est in coelo. Quod de coelo descendit, conceptae de Spiritu originis causa est; non enim corpori Maria originem dedit, licet ad incrementa partumque corporis omne quod sui sexus naturale est, contulerit. Quod vero hominis Filius est, susceptae Virgine carnis est partus. Quod autem in coelis est, naturae semper manentis potestas est, quae initiata conditaque per se carne non ex finitatis suae virtute intra regionem se definiti corporis coarctavit. Spiritus virtute hac Verbi Dei potestate in forma servi manens ab omni intra extrague coeli, mundique circulo coeli, ac mundi Dominus non abfuit. Per hoc ergo et de coelo descendit, et Filius hominis est, et in coelis est. Quia Verbum caro factum [Col. 0377D] est, non amiserat manere quod Verbum est, nam dum Verbum est, et in coelis est, dum caro est, et hominis Filius. Dum Verbum est caro factum, et de coelo est, et hominis est Filius, et in coelo est. Quod et Verbi virtus non corporalibus modis manens non deerat, unde descenderat, et caro non aliunde originem sumpserat quam ex Verbo, et Verbum caro factum est, cum caro esset, non tamen non erat et Verbum. Absolute autem B. Apostolus etiam hujus inenarrandae corporeae nativitatis sacramentum locutus est dicens: Primus homo de terrae limo, secundus homo de coelo. Hominem enim dicens, nativitatem ex Virgine docuit, quae officio usa materno sexus sui naturam in conceptu et partu hominis exsecuta [Col. 0378A] est. Et cum ait secundum hominem de coelo, originem ejus ex supervenientis in Virginem Spiritus sancti aditu testatus est. Atque ita cum et homo est, et in coelo est, hominis hujus et partus a Virgine est, et conceptu ex Spiritu est. Novit Ecclesia unum Deum, ex quo omnia, novit et unum Dominum nostrum Jesum Christum per quem omnia, unum ex quo, et unum per quem. Ab uno universorum originem, per unum cunctorum creationem. In uno ex quo, auctoritatem innascibilitatis intelligit. In uno per quem, potestatem nihil differentem ab auctore veneratur. Cum ex quo, et per quem ad id creatur in his quae creata sunt communionis auctoritas sit. Novit in Spiritu Deum Spiritum impassibilem et indesecabilem. Didicit enim a Domino spiritui carnem et ossa non [Col. 0378B] esse, ne forte cadere in eum corporalium passionum detrimenta credantur. Novit unum innascibilem Deum, novit et unigenitum Dei Filium. Confitetur Patrem aeternum, et ab origine liberum, confitetur et originem Filii ab aeterno, non per se ipsum, sed ab eo, qui a nemine semper est, natum ab aeterno, nativitatem videlicet ex paterna aeternitate sumentem. Novit de Deo non esse humanis judiciis sentiendum; neque enim nobis ea natura est, ut se in coelestem cognitionem suis viribus efferat. A Deo discendum est quod de Deo intelligendum sit, quia non nisi se auctore cognoscitur. Adsit licet saecularis doctrinae elaborata institutio, adsit vitae innocentia, haec quidem proficient ad conscientiae gratulationem, non tamen cognitionem Dei consequentur. Moyses cum [Col. 0378C] in terra Madian ovium pastor esset, ignem in rubo sine concrematione rubi contuens, Deum audivit, et nomen interrogavit, et naturam cognovit. Neque haec de Deo, nisi per Deum cognita esse potuissent. Loquendum ergo non aliter de Deo est quam ut ipse ad intelligentiam nostram de se locutus est. Deo cui omnia in mortuis vivunt, hoc solum perit, quod sibi deperit. Nam judicaturus ipse de omnibus, et pro majestatis suae misericordia pene meritum ignoranti moderaturus errori, negantes se jam non judicabit utique, sed negabit. Fidei verae professio ita Deum ex Deo natum, ut lumen ex lumine, quod sine detrimento suo naturam suam praestat ex sese, ut det quod habet, et quod dederit habeat. Nascatur quoque quod sit, cum non aliud quam quod est [Col. 0378D] natum sit. Et nativitas acceperit quod erat, nec ademerit quod accepit, sitque utrumque unum dum ex eo quod est nascitur, et quod nascitur neque aliunde neque aliud est; est enim lumen de lumine.



CAP. III.---De Nativitate Filii Dei ex Patre.

Non per consuetudinem humani partus Deus ex Deo nascitur, neque per elementa originis nostrae, ut homo ex homine propellitur. Integra illi, et perfecta, et incontaminata nativitas est, cujus a Deo exitio potius quam partus est. Est enim unus ex uno, non est portio, non est defectio, non est diminutio, non derivatio, non protentio, non passio, sed viventis naturae ex vivente nativitas est, et Deus ex [Col. 0379A] Deo exiens, non creatura in Dei nomine electa. Non, ut esset, cepit ex nihilo, sed exiit a manente. Et exisse significationem habet nativitatis, non habet inchoationis. Non enim idem est cepisse substantiam, et Deum exisse de Deo. Et nativitatis hujus scientia licet non subjecta verbis sit, cum inenarrabilis sit, habet tamen in doctrina Filii fidei securitatem a Deo se manifestantis exisse. Habet hoc sacramenti sola nativitas, ut complectatur in se et nomen, et naturam, et potestatem, et professionem, quod universa nativitas non potest non in ea esse natura unde nascatur. Non affert ex terreni generis substantiam, quod ex uno non subsistit alieno. Quod autem alienum a se non est, id unum est genere naturae, et quidquid unum est per nativitatem, non [Col. 0379B] habet solitudinem.



CAP. IV.---Quod formis saepe comparabilibus erudiamur ad intelligenda divina.

Humanae itaque nativitatis conscientiam consulo, utrum non intra Patris originem maneat origo nascentium; nam tam etsi elementa illa inanima ac turpia quibus nascendi causae inchoantur, in hominem alterum effluant, per naturae tamen virtutem intra se invicem maneant, dum et per datam a se naturae ejusdem originem nascentem sequitur ille qui gignit, et per acceptam nativitatem, cujus virtus derivetur, non tamen auferatur in gignente, si manet ille qui gignitur. Et hoc quidem tantum ad humanae nativitatis intelligentiam commemoratum [Col. 0379C] a nobis sit, non etiam ad perfectum in Unigenito Deo nativitatis exemplum, quia naturae humanae infirmitas ex disparibus comparatur, et nec ex inanimis continetur ad vitam, nec statim in ea qui gignitur vivit, neque totum vivit ex vita, cum in ea multa sint quae sine naturae suae sensu cum excreverint desecentur. In Deo vero quod est, totum vivit; Deus enim vita est, et haec vita non potest quidquam esse nisi vivum, neque ex derivatione, sed ex virtute nativitas est. Ac sic dum totum quod est vivit, et dum totum quod ex eo nascitur virtus est, habet nativitatem, non habet demutationem, et impertit profectum, non amittit naturam. Et dum nativitatem quam dedit per indiscretae naturae similitudinem sequitur, et nativitas eam, quae vivens [Col. 0379D] ex vivente est, naturam nascendo non deserit. Affert autem pro parte fidei hujus significationem ignis in se ignem habens, et in igne ignis manens. Nam cum sit in eo splendor luminis, naturae calor, virtus urendi, mobilitas aestuandi, totum tamen ignis est, et haec universa una natura est. Habet quidem ex infirmitate quod per materiam subsistit ac vivit, et cum ea per quam vixerat, deficit. Sed hoc quod incorporale Dei est ex comparationum parte cognoscimus, ut non incredibile in Deum sit, quod pro parte aliqua in terrenis reperiatur elementis. Quaero itaque nunc utrum divisio ac separatio sit, cum ignis ex igne est? Aut nunquid absciditur natura, ne maneat? Aut non sequitur natura, ne insit? cum accenso [Col. 0380A] lumine ex lumine per quemdam quasi nativitatis profectum naturae nulla defectio sit, et tamen sit lumen ex lumine. Aut nunquid hoc non manet in eo, quod ex sese sine defectione subsistat? Aut hoc non inest in eo, unde non recessum est, sed cum unitate substantiae naturalis exivit? Et quaero anne non unum sint, cum lumen ex lumine nec divisione separabilis sit, nec genere naturae? Et haec, ut dixi, ad intelligentiam tantum fidei comparata sint, non etiam ad Dei dignitatem, ut non potius intelligentiam invisibilium ex comparabilibus sumeremus, non utique, ut aliquod naturae Dei satisfaceret comparationis exemplum, cum dignum et justum esset testanti de se Deo credere.



CAP. V.---De Dei Patris substantia.

[Col. 0380B] Pater est ex quo omne quod est consistit. Ipse in Christo et per Christum origo omnium. Caeterum ejus in sese est, non aliunde quod est sumens, sed id quod est ex se atque in se continens. Infinitus quia non ipse in aliquo, sed intra eum omnia. Semper extra locum, quia non continetur in loco. Semper ante aevum, quia tempus ab eo est extra quem nihil est, et cui est semper, ut semper sit. Haec veritas est sacramenti Dei, hoc imperspicabile naturae nomen in Patre. Soli Filio notus, quia Patrem nemo novit nisi Filius, et cui voluerit Filius revelare. Ergo de Patre una cum Filio revelante Filio, qui solo testis fidelis est, sentiamus.



CAP. VI.---De nativitate Filii Dei ex Patre.

[Col. 0380C] [(1) 1Kb] Filium mens consternatur attingere, et trepidat omnis sermo se prodere. Est progenies ingeniti, unus ex uno, verus a vero, vivus a vivo, perfectus a perfecto, virtutis virtus, sapientia sapientiae, gloria gloriae, imago invisibilis Dei, forma Patris ingeniti. Si quis forte intelligentiae suae imputabit generationis divinae sacramentum, id est qualiter genuerit Pater Filium non posse se consequi, cum tamen et Pater sit absolute intelligendus, et Filius, majore istud dolore a me audiet ignorari. Ego nescio, non requiro, et consolabor me tamen. Archangeli nesciunt, angeli non audierunt, saecula non tenent, propheta non sensit, Apostolus non interrogavit, Filius ipse non edidit. Cesset dolor querelarum. Nam te, quisquis es, qui haec requiris, non revoco in [Col. 0380D] exemplum, non in amplitudinem tendo, non deduco in profundum. Nonne aequanimiter ignorabis Creatoris nativitatem ignorans originem creaturae? Hoc saltem requiro, sentisne te genitum, et quae ex te generentur intelligis? Non quaero sensum unde hauseris vitam, unde sortitus sis intelligentiam, unde adeptus sis: quale est quod in te sit odor, sensus, visus, auditus? Certe nemo quod facit nescit. Quaero unde ista his quos generes indulgeas; qualiter sensus inseras, oculos accendas, cor affigas. Haec, si potes, enarra. Habes ergo quod nescis, et tribuis quae non intelligis, aequanimiter imperitus in tuis, insolenter in Dei rebus ignarus es.


[Col. 0381A] Recta fides.

Stat in hoc intelligentia fine verborum. Est Filius ab eo Patre qui est. Unigenitus ab ingenito, progenies a parente, vivus a vivo. Ut Patris vita in semetipso, ita et Filio data est vita in semetipso. Perfectus a perfecto, quia totus a toto. Non divisio, aut discissio, quia alter in altero, et plenitudo divinitatis in Filio est. Incomprehensibilis ab incomprehensibili. Novit enim nemo nisi invicem. Invisibilis ab invisibili, quia imago Dei invisibilis est, et quia qui vidit Filium, vidit et Patrem. Alius ab alio, quia Pater et Filius. Non natura divinitatis alia et alia, quia ambo unum. Deus a Deo. Ab uno ingenito Deo unigenitus Deus. Non dii duo, sed unus ab uno. Non ingeniti duo, quia natus est ab innato. Alter ab [Col. 0381B] altero nihil differens, quia vita viventis in vivo est. Haec de natura divinitatis attigimus, non summam intelligentiae comprehendentes, sed intelligentes esse incomprehensibilia quae loquamur.



CAP. VII.---De Filii Dei generatione ex matre.

Humani autem generis causa Dei Filius natus ex Virgine est, et Spiritu sancto ipso sibi in hac operatione famulante et sua videlicet Dei inumbrante virtute corporis sibi initia conscivit, et exordia carnis instituit, ut homo factus ex Virgine naturam in se carnis acciperet, perque hujus admistionis societatem sanctificatum in eo universi generis humani corpus existeret. Ut quemadmodum omnes in se per id quod corporeum se voluit esse, conderentur, ita rursum in omnes ipse per id quod ejus est invisibile [Col. 0381C] referretur. Dei igitur imago invisibilis pudorem humani exordii non recusavit. Et per conceptionem, partum, vagitum et cunas, omnes naturae nostrae contumelias transcucurrit. Quid tandem dignum a nobis tantae dignationis affectui rependetur? Inenarrabilis a Deo originis unus unigenitus Deus in corpusculi humani formam sanctae Virginis utero insertus accrescit. Qui omnia continet, et intra quem et per quem cuncta sunt, humani partus lege profertur. Et ad cujus vocem angeli atque archangeli tremunt, coelum, et terra, et omnia mundi hujus elementa resolventur, vagitu infantiae auditur. Qui invisibilis et incomprehensibilis est, non visu, sensu tactuque moderandus, cunis est obvolutus. Haec si quis indigna Deo recolet, tanto se majori beneficii [Col. 0381D] obnoxium confitebitur, quanto minus haec Dei convenerint majestati. Non ille eguit homo effici, per quem homo factus est. Sed nos eguimus ut Deus caro fieret et habitaret in nobis, id est assumptione carnis unius universae carnis interna incoleret. Humilitas ejus nostra nobilitas est, contumelia ejus honor noster est. Quod ille Deus in carne consistens, hoc nos vicissim in Deum ex carne renovati. Sed ne forte detineant scrupulosas mentium cogitationes, cunae, vagitus, partus atque conceptio, recolenda est in singulis Dei dignitas, ut voluntatis humilitatem potestatis ambitio praecedat, nec dignationem dignitas derelinquat. Videamus igitur quae sint mysteria conceptus. Angelus Zachariae loquitur, sterili partus [Col. 0382A] affertur. De incensi loco sacerdos mutus egreditur. Joannes in vocem adhuc utero matris detentus erumpit. Mariam angelus benedicit, matrem Filii Dei virginem pollicetur. Illa virginitatis suae conscia, difficultate facti commovetur. Angelus ei efficientiam divinae operationis exponit; ait enim: Spiritus sanctus superveniet in te, et virtus Altissimi obumbrabit tibi. Spiritus sanctus desuper veniens Virginis interiora sanctificavit, et in his spirans, qui ubi vult Spiritus spirat, naturae se humanae carnis immiscuit. Et id quod alienum a se erat, vi sua ac potestate praesumpsit. Atque ut ne quid per imbecillitatem humani corporis dissideret, virtus altissimi Virginem obumbrat, infirmitatem ejus velut per umbram circumfusam confirmans, ut ad sementinam ineuntis [Col. 0382B] Spiritus efficaciam substantiam corporalem divinae virtutis inumbratio temperaret. Haec conceptionis est dignitas. Videamus partum, vagitum et cunas, dignitas quae sequatur. Loquitur ad Joseph angelus parituram Virginem, et eum, qui natus fuerit, vocandum Emmanuelem, id est: Nobiscum Deus. Proclamat Spiritus per prophetam. Angelus testis est, Deus nobiscum est ille qui nascitur. Novum magis de coelo stellae lumen effertur, et coeli Dominum signum coeleste prosequitur. Angelus pastoribus nuntiat natum Christum Domini, salutem universorum. Multitudo exercitus coelestis in laudem puerperii concurrit, et tanti operis praeconia divini coetus gaudia eloquuntur. Gloria deinde in coelis Deo, et pax in terra hominibus bonae voluntatis nuntiatur. [Col. 0382C] Adsunt deinde magi, involutum pannis adorant, et post illam inanis scientiae suae arcanam operationem posito in cunis genu flectunt. Sic per magos cunarum sordes adorantur, sic vagitus per angelorum divina gaudia honorantur. Sic partui proclamans per prophetam Spiritus, et id ipsum angelis nuntians et novae lucis stella famulatur. Sic initia nascendi Spiritus sanctus superveniens, et inumbrans virtus Altissimi molitur. Aliud intelligitur, aliud videtur; aliud oculis, aliud animo conspicitur. Parit Virgo, partus a Deo est. Infans vagit, laudantes angeli audiunt. Pannis sordet, Deus adoratur. Ita potestatis dignitas non amittitur, dum carnis humilitas adoratur. Par etiam est reliquae cursus aetatis; nam omne tempus quod in homine egit, Dei operibus explevit. [Col. 0382D] De singulis autem non est tempus edicere. Tantum illud in universis virtutum et curationum generibus contuendum est in carnis assumptione hominem, Deum vero in gestis rebus existere.



CAP. VIII.---Dominum nostrum Jesum Christum per assumptam carnem naturaliter manere in nobis, et nos per perceptionem corporis et sanguinis ejus manere in eo.

Si vere Verbum caro factum est, et vere nos Verbum carnem cibo Dominico sumimus, quomodo non naturaliter manere in nobis existimandus est, qui et naturam carnis nostrae jam inseparabilem sibi homo natus assumpsit, et naturam carnis suae ad naturam aeternitatis sub sacramento nobis communicandae [Col. 0383A] carnis admiscuit? Ita enim omnes unum sumus, quia et in Christo Pater est, et Christus in nobis est. Quisquis ergo naturaliter Patrem in Christo negabit, neget prius non naturaliter vel se in Christo vel Christum sibi inesse, quia in Christo Pater et Christus in nobis unum in his esse nos faciunt. Si vere igitur carnem corporis nostri Christus assumpsit, et vere homo ille qui ex Maria natus fuit Christus est, nosque vere sub mysterio carnem corporis sui sumimus, et per hoc unum erimus, quia Pater in illo est, et ille in nobis; quomodo voluntatis unitas asseritur, cum naturaliter per sacramentum proprietas perfectae sacramentum sit unitatis? Non est humano aut saeculi sensu in Dei rebus loquendum. Neque per violentiam aut impudentem praedicationem coelestium [Col. 0383B] dictorum sanitati alienae, atque impiae intelligentiae extorquenda perversitas est. Quae scripta sunt legamus, et quae legerimus intelligamus, et tunc perfecto fidei officio fungemur. De naturali enim in nobis Christi veritate quae dicimus nisi ab eo discimus, stulte atque impie dicimus. Ipse enim dixit: Caro mea vere est esca; et sanguis meus vere est potus. Qui edit carnem meam et bibit sanguinem meum, in me manet, et ego in eo. De Veritate carnis et sanguinis non relictus est ambigendi locus. Nunc enim et ipsius Domini professione, et fide nostra vera caro est, et vere sanguis est. Et haec accepta atque hausta id efficiunt, ut et nos in Christo, et Christus in nobis sit. Anne hoc veritas non est? Contingat plane his verum non esse, qui Christum [Col. 0383C] Jesum Deum verum esse denegant. Est ergo in nobis ipse per carnem, et sumus in eo, dum secum hoc quod nos sumus, in Deum est. Quam autem in eo per sacramentum communicatae carnis et sanguinis simus, ipse testatur dicens: Et hic mundus me jam non videt; vos autem me videbitis, quoniam ego vivo, et vos vivetis. In illa die vos cognoscetis quoniam ego in Patre meo, et vos in me, et ego in vobis. Si voluntatis tantum unitatem intelligi vellet, cur gradum quemdam atque ordinem consummandae unitatis exposuit? Nisi ut cum ille in Patre per naturam divinitatis esset, nos contra in eo per corporalem ejus nativitatem, et ille rursum in nobis per sacramentorum inesse mysterium crederetur, ac sic perfecta per mediatorem unitas doceretur, cum nobis [Col. 0383D] in se manentibus ipse maneret in Patre, et in Patre manens maneret in nobis. Et ita ad unitatem Patris proficeremus, cum qui in eo secundum nativitatem inest, nos quoque in eo naturaliter inessemus, ipso in nobis naturaliter permanente. Quam autem naturalis in nobis unitas sit, ipse ita testatus est: Qui edit carnem meam et bibit sanguinem meum, in me manet, et ego in eo. Non enim quis in eo erit, nisi in quo ipse fuerit, ejus tantum ipse assumptam habens carnem, qui suam sumpserit. Perfecte autem hujus unitatis sacramentum superius jam docuerat dicens: Sicut misit me vivus Pater, et ego vivo per Patrem, et qui manducaverit [Col. 0384A] meam carnem, et ipse vivit per me. Vivit ergo per Patrem; et quomodo per Patrem vivit, eodem modo nos per carnem ejus vivemus. Omnis enim comparatio ad intelligentiae formam praesumitur, ut id de quo agitur secundum propositum exemplum assequamur. Haec ergo vitae nostrae causa est, quod in nobis carnalibus manentem per carnem Christum habemus, victuris nobis per eum ea conditione qua vivit ille per Patrem. Si ergo nos naturaliter secundum carnem per eum vivimus, id est naturam carnis suae adepti, quomodo non naturaliter secundum Spiritum in se Patrem habeat, cum vivat ipse per Patrem? Vivit autem per Patrem, dum nativitas non alienam ei intulit, diversamque naturam, dum quod est ab eo est, nec tamen ab eo per aliquam incidentem [Col. 0384B] naturae dissimilitudinem separatur, dum in se per nativitatem habet Patrem in virtute naturae. Haec autem a nobis idcirco commemorata sunt, quia voluntatis tantum inter Patrem et Filium unitatem haeretici mentientes, unitatis nostrae ad Deum utebantur exemplo, tanquam nobis ad Filium et per Filium ad Patrem obsequio tantum ac voluntate religionis unitis nulla per sacramentum carnis et sanguinis naturalis communionis proprietas indulgeretur. Cum et per honorem nobis datum Dei Filii, et permanentem in nobis carnaliter Filium, et in eo nobis corporaliter et inseparabiliter unitis mysterium verae ac naturalis unitatis sit praedicandum.



CAP. IX.---Ecclesiae fides catholica.

Ecclesiae fides apostolicis imbuta doctrinis novit [Col. 0384C] in Christo nativitatem, sed ignorat exordium; scit dispensationem, sed nescit divisionem. Non partitur Jesum Christum, ut Jesus non ipse sit Christus, nec Filium hominis discernit a Dei Filio, ne Filius Dei forte non et Filius hominis intelligatur. Non assumit Filium Dei in Filium hominis, neque tripertita Christum fide scindit, cujus desuper texta vestis inscissa est, ut Jesum Christum, et in Verbum, et in animam, et in corpus inscindat, neque rursum Deum Verbum in animam et corpus assumat. Totum ei Deus Verbum est, totum et homo Christus. Retinens hoc in sacramento confessionis suae unum, nec Christum aliud credere quam Jesum, nec Jesum aliud praedicare quam Christum. Non ignoro autem in quantum humanae intelligentiae [Col. 0384D] infirmitatem magnificentia mysterii coelestis impediat [(2) 1Kb] . Ut haec non facile aut verbis enuntiare, aut dijudicare sensu, aut etiam complecti mente possimus. Aeternitas Patris locum, tempus, speciem, et quidquid illud humano sensu concipi poterit, excedit. Ipse extra omnia, et in omnibus, capiens universa, et capiendus a nemine. Non accessu decessuro mutabilis, sed invisibilis, incomprehensibilis, plenus, perfectus, aeternus, non aliunde quid sumens, sed ad id quod ita manet, sibi ipse sufficiens. Hic ergo ingenitus ante omne tempus ex se Filium genuit; non ex aliqua subjacente materia, quia per Filium omnia; non ex nihilo, quia ex se [Col. 0385A] Filium; non ut partum, quia nihil in Deo demutabile aut vacuum est. Non partem sui, vel divisam, vel discissam, vel extensam, quia et impassibilis et incorporeus Deus est. Haec autem passionis et carnis sunt, et secundum Apostolum: In Christo habitat omnis plenitudo divinitatis corporaliter. Sed incomprehensibiliter, inenarrabiliter, ante omne tempus et saecula unigenitum ex his quae ingenita in se erant, procreavit, omne, quod Deus est, per charitatem atque virtutem nativitati ejus impertiens. Ac sic a perfecto, ingenito aeternoque Patre unigenitus, et perfectus, et aeternus est Filius. Ea autem quae ejus sunt secundum corpus quod assumpsit, bonitatis ejus ad salutem nostram voluntas est. Invisibilis enim, et incorporeus, et incomprehensibilis, utpote ab eo [Col. 0385B] genitus, tantum in se et materiae et humilitatis recepit, quantum in nobis erat virtutis ad intelligendum se et sentiendum et contuendum. Imbecillitati nostrae potius obtemperans, quam de his in quibus erat ipse deficiens. Igitur perfecti Patris perfectus Filius, et ingeniti Dei unigenita progenies, qui ab eo qui habet omnia, accepit omnia, Deus a Deo, Spiritus ab spiritu, lumen a Lumine. Confidenter ait: Pater in me, et ego in Patrem. Quia ut Spiritus Pater, ita et Filius Spiritus. Ut Deus Pater, ita et Filius Deus. Ut lumen Pater, ita et Filius lumen. Ex his ergo quae in Patre sunt, ea in quibus est Filius, id est ex toto Patre totus Filius natus est. Non aliunde, quia nihil antequam Filius. Non ex nihilo, quia ex Deo Filius. Non in parte, quia plenitudo Deitatis in Filio. Neque in [Col. 0385C] aliquibus, quia in omnibus. Sed ut voluit, qui potuit, ut scit qui genuit. Quod in Patre est, hoc et in Filio est. Quod in ingenito, hoc et in Unigenito. Alter ab altero, et uterque unum. Non duo unus, sed alius in alio, quia non aliud in utroque. Pater in Filio, quia ex eo Filius. Filius in Patre, quia non aliunde quod Filius. Unigenitus in ingenito, quia ab ingenito unigenitus. Ita in se invicem, quia ut omnia in ingenito Patre perfecta sunt, ita omnia in Filio unigenito perfecta sunt. Haec in Filio et in Patre unitas, haec virtus, haec charitas, haec fides, haec spes, haec veritas, via, vita: non calumniari de virtutibus suis Deo, nec per secretum ac potestatem nativitatis obtrectare Filio: Patri ingenito nihil comparare; Unigenitum ab eo nec tempore nec virtute discernere; [Col. 0385D] Deum Filium, quia ex Deo est confiteri. Curam ergo humani generis habens Dei Filius, primum ut sibi crederetur homo factus est, ut testis divinarum rerum nobis esset ex nostris, perque infirmitatem carnis Deum Patrem nobis infirmis et carnalibus praedicaret. Voluntatem in eo Dei Patris efficiens, cum dicit: Non veni voluntatem meam facere, sed voluntatem ejus qui me misit. Non quod nollet et ille quod faciat, sed obedientiam suam sub effectu paternae voluntatis ostendit, volens ipse voluntatem Patris explere. Erat autem haec efficientia voluntatis voluntas.



CAP. X.---Non confidendum in humana prudentia.

Non est in tantum confidendum prudentia humana, [Col. 0386A] ut perfectum putet se sapere quod sapiat, et in eo absolute rationis summam contineri arbitretur, quod ipsa mente pertractans aequabili undique apud se existimet veritatis opinione constare. Non enim concipiunt imperfecta perfectum, neque quod ex alio subsistit, absolute vel auctoris sui potest intelligentiam obtinere, vel propriam, se quidem in eo tantum quod est sentiens, caeterum ulterius sensum suum, quam sibi constituta sit natura, non tendens. Motum enim suum non sibi debet, sed auctori. Et idcirco quod in aliud ex auctore subsistit, imperfectum sibi est, dum constat aliunde. Et necesse est ut in quo perfectum se putet sapere, desipiat, quia naturae suae non moderans necessitatem, et omnia infirmitatum suarum existimans terminis contineri [Col. 0386B] falso jam sapientiae nomine gloriatur, quia sapere sibi ultra sensus sui non liceat potestatem, et quam infirmum subsistendi est virtute, tam sensus sit. Atque ad id imperfectae naturae substitutio perfecti sensus sapientiam obtinere se glorians, stultae sapientiae irridetur opprobrio.



CAP. XI.---De Dei Verbo Cyprianus vel Hilarius.

Verbi appellatio in Dei Filio de sacramento nativitatis, est, sicuti sapientiae et virtutis est nomen. Quae cum in Deum Filium cum substantia verae nativitatis exstiterint, Deo tamen ut sua propria, quamvis ex eo in Deum sunt nata, non desunt, quia nativitas non habet detrimentum generandi, cum profectum teneat nascendi. Et ideo earum rerum unigenito Deo apta cognomina sunt, quae cum eum [Col. 0386C] subsistentem ex nativitate consumment, tamen Patri non desint; exinde mutabilis virtute naturae. Unigenitus enim Deus, et Verbum est. Sed innascibilis Pater nunquam omnino sine Verbo est, non quod prolatio vocis natura sit Filii, sed ex Deo Deus cum nativitatis virtute subsistens, ut a Patre proprius, et per naturae indifferentiam inseparabilis doceretur, significatus in Verbo est, sicut Christus sapientia et virtus Dei est, non ille, ut intelligi solet, internae potestatis aut sensus efficax motus, sed natura tenens per nativitatem substantiae veritatem his internarum rerum significata nominibus est. Non enim id quod nascendo subsistit, potest id ipsum videri esse, quod unicuique sempiternum est. Sed aeterno Deo Patre unigenitus Filius in subsistentem [Col. 0386D] Deum natus, ut non alienus esse a natura paternae divinitatis posset intelligi, per haec proprie nomina tantum subsistens ostensus est, quibus, ex quo substiterat, non carebat.



CAP. XII.---Cypriani assertio vera de Deo.

Mundi unus est Rector, unus est Dominus, qui universa quaecunque sunt verbo jubet, ratione dispensat, virtute consummat. Hic nec videri potest visu clarior est; nec comprehendi, tactu purior est; nec aestimari, sensibus major est. Et ideo sic eum digne aestimamus, dum inaestimabilem dicimus. Quod vero templum habere possit Deus, cujus templum totus est mundus? Et cum homo latius maneat, intra unam aediculam vim tantae majestatis aestimas posse concludi? [Col. 0387A] In nostra dedicandus est mente, in nostro consecrandus est pectore. Nec nomen Dei quaeras, etc.



CAP. XIII.---Augustinus de Dei Verbo.

Jam vos mundi estis propter verbum quod locutus sum vobis. Quare non ait: Mundi estis propter baptismum quo abluti estis; sed ait: Propter verbum, quod locutus sum vobis, nisi quia et in aqua verbum mundat. Detrahe verbum, et quid est aqua nisi aqua? Accedit verbum ad elementum, et fit sacramentum, etiam ipsum tanquam visibile verbum. Nam de hoc utique dixerat, quando pedes discipulis lavit. Qui lotus est, non indiget ut lavet, sed est mundus totus. Unde ista tanta virtus aquae, ut corpus tangat, et cor abluat, nisi faciente verbo? Non quia dicitur, [Col. 0387B] sed quia creditur. Nam et in ipso verbo alius est sonus transiens, aliud virtus manens, hoc est verbum fidei, quod praedicamus. Ait Apostolus: Quia si confessus fueris in ore tuo quia Dominus est Jesus, et credideris in corde tuo quia Deus illum suscitavit a mortuis, salvus eris. Corde creditur ad justitiam, ne [ore] autem fit confessio ad salutem. Unde et in Actibus apostolorum legitur: Fide mundans corda eorum. Et in Epistola sua B. Petrus: Sic et vos, inquit, baptisma salvos faciet, non carnis depositio sordium, sed conscientiae bonae interrogatio, hoc est verbum fidei quod praedicamus, qua sine dubio, ut mundare possit, consecratur et baptismus. Christus quippe nobiscum vitis cum Patre agricola dilexit Ecclesiam, et se ipsum tradidit pro [Col. 0387C] ea. Lege Apostolum, et vide quid adjungat: Ut eam sanctificaret, inquit, mundans eam lavacro aquae in verbo. Mundatio igitur nequaquam fluxo et labili tribueretur elemento, nisi adderetur in verbo [(3) 1Kb] . Hoc verbum fidei tantum valet in Ecclesia Dei, ut per ipsam credentem, offerentem, benedicentem, tingentem, etiam tantillum mundet infantem, quamvis nondum valentem corde credere ad justitiam et ore confiteri ad salutem. Totum hoc fit per verbum, de quo Dominus ait: Jam vos mundi estis propter verbum quod locutus sum vobis.



CAP. XIV.---De libello Paschasii Ratberti ad Placidium discipulum, Christi communionem verum corpus et sanguinem esse non dubitandum.

Quisque catholicorum recte Deum cuncta creasse [Col. 0387D] de nihilo corde credit, etc.

(Subsequitum pene integer Paschasii libellus jam alias editus.)



CAP. XXXVI.---Quid digne vel indigne sumentibus Dominici corporis et sanguinis praestet eucharistia.

Instruens beatus Apostolus Corinthios de Dominici corporis et sanguinis sacramento, ut scirent quantum illi reverentiae deberent, ait inter caetera: Ego enim accepi a Domino, quod et tradidi vobis, quoniam Dominus Jesus in qua nocte tradebatur, accepit panem, et gratias agens fregit, et dixit: Hoc est corpus meum quod pro vobis frangitur; [Col. 0388A] hoc facite in meam commemorationem. Simili modo et calicem postquam coenatum est dicens: Hoc poculum novum testamentum est in meo sanguine; hoc facite in meam commemorationem. Ostendit illis mysterium eucharistiae inter coenandum celebratum non coenam esse. Medicina enim spiritualis est, quae cum reverentia degustata purificat sibi devotum. Siquidem memoria redemptionis nostrae est, ut Redemptoris memores, majora ab eo consequi mereamur, mortem Domini annuntiantes, donec veniat. Quia enim morte Domini liberati sumus, hujus rei memores in edendo et potando carnem et sanguinem, quae pro nobis ablata sunt, significamus novum testamentum in his consueti, quod est nova lex, quae obedientem sibi tradit coelestibus regnis. [Col. 0388B] Nam et Moyses accepto sanguine vituli in patera aspersit super filios Israel dicens: Hoc est testamentum quod disposuit Dominus ad vos. Hoc figura fuit testamenti quod Dominus novum appellavit, ut illud vetus sit quod Moyses tradidit. Testamentum ergo sanguine constitutum est, quia beneficii divini sanguinis testis est, in cujus typum nos calicem mysticum ad tuitionem corporis et sanguinis, et animae percipimus, quia sanguis Domini sanguinem nostrum redemit, id est totum hominem salvum fecit. Caro enim Salvatoris pro salute corporis, sanguis vero pro anima nostra effusus est, sicut prius praefiguratum fuerat a Moyse: Caro, inquit, pro corpore vestro offertur, sanguis vero pro anima, ideoque non manducandum sanguinem. Itaque quicunque [Col. 0388C] ederit panem hunc, aut biberit calicem Domini indigne, Domino reus erit corporis et sanguinis Domini. Indignum dicit esse Domino, qualiter mysterium celebrat, quod ab eo traditum est. Non enim potest devotus esse, qui aliter praesumit quam datum est ab auctore. Ideo praemonet ut secundum ordinem traditum devota mens sit accedentis ad eucharistiam Domini, quoniam futurum est judicium, ut quemadmodum accedit unusquisque, reddat causas in die Domini nostri Jesu Christi: quia sine disciplina traditionis et conversationis qui accedunt, rei sunt corporis et sanguinis Domini. Quid est autem reos esse, nisi poenas dare mortis Domini? Occisus est enim pro his qui beneficium ejus irritum ducunt. Probet autem se homo, et sic [Col. 0388D] de pane edat, et de poculo bibat; qui enim manducat et bibit indigne, judicium sibi manducat et bibit, non discernens corpus Domini. Devoto itaque animo et cum timore accedendum ad communionem docet, ut sciat mens reverentiam se debere ei ad cujus corpus sumendum accedit. Hoc enim apud se debet judicare, qui sumit, quia Dominus est, cujus mysterio sanguinem potat, qui testis est beneficii Dei. Quem nos si cum disciplina accipiamus, non erimus indigni corpore et sanguine, agentes gratias Redemptori. Ideo multi in vobis invalidi et aegroti, et dormiunt multi. Ut verum probaret quod examen futurum est accipientium [Col. 0389A] corpus Domini, jam hic imaginem judicii ostendit in eos qui inconsiderate corpus Domini acceperant, dum febribus et infirmitatibus corripiebantur, et multi moriebantur, ut in his caeteri discerent, et paucorum exemplo caeteri territi emendarentur, non inultum scientes corpus Domini negligenter accipere, et eum quem hic poena distulerit, gravius tractandum fore, quia contempsit exemplum. Quod si nosmetipsos discerneremus, non utique dijudicaremur. Dum judicamur autem, a Domino corripimur, ut non cum hoc mundo damnemur. Hoc dicit, quia si nosmetipsi errores nostros corrigeremus, non a Domino judicaremur, et quia corripimur, tamen pro nobis est, ut timore ipso emendemur. In paucis enim omnium est emendatio, ne cum hoc mundo, id est [Col. 0389B] cum infidelibus, damnemur. Nihil enim differt ab infideli, qui inconsiderate ad mensam Domini accedit.



CAP. XXXVII.---Quid beatus martyr Cyprianus affirmat se praesente contigisse his qui polluti de idolothytis Dominici corporis et sanguinis sacramenta temere susceperunt.

Praesente, inquit, ac teste me ipso, accipite quid evenerit. Parentes foras fugientes, dum trepidi minus consulunt, sub nutricis alimento parvulam filiam reliquere. Relictam nutrix detulit ad magistrum. Illic ei apud idolum, quo populus confluebat, quod carnem necdum posset edere per aetatem, panem mero mistum, quod tamen et ipsum de immolatione pereuntium supererat tradidere. Reliqua legantur apud S. Cyprianum, lib. De lapsis.



CAP. XXXVIII.---Quare peccatis criminalibus irretita sacramentis Dominicis arceantur.
[Col. 0389C]

Cum itaque ipse Filius Dei dicat: Caro mea vere est cibus, et sanguis meus vere est potus, ita intelligendum est eadem redemptionis nostrae mysteria vere esse corpus et sanguinem Domini, ut illius unitatis perfectae, quam cum capite nostro jam spe postea re tenebimus, pignora credere debeamus. Inde et sacramenta a sanctificatione vel secreta virtute dicuntur. Unde etiam criminum foeditate capitalium a membrorum Christi sanitate deviantes ab ipsis sacramentis ecclesiastico suspenduntur judicio. Qui enim corpus et sanguinem Domini digne manducat et bibit, designat se esse in Deo et Deum in eo. Qui vero medicinam vel non habet, vel ea indigne utitur, [Col. 0389D] longe se esse a medico languendo testatur. Non enim mentitur qui dicit: Nisi manducaveritis carnem Filii hominis, et biberitis ejus sanguinem, non habebitis vitam in vobis, et reliqua. Sciendum vero a sanctis Patribus ob hoc vel maxime constitutum, ut mortaliter peccantes a sacramentis Dominicis arceantur, ne indigne ea percipientes vel majori reatui involvantur, ut Judas, quem post panem temere a Magistro susceptum diabolus dicitur plenius invasisse, ut crimen quod prius scelerata praemeditatione conceperat, jam sceleratissimo consummaret effectu; vel ne, quod Apostolus de Corinthiis dicit, infirmitatem corporis et imbecillitatem ipsamque mortem praesumptores incurrant: et ut ad communionem [Col. 0390A] suspensi terrore ejusdem exclusionis, et quodam condemnationis anathemate compellantur studiosius poenitentiae medicamentum appetere, et avidius recuperandae salutis desideriis inhiare.



CAP. XXXIX.---Judaeos ab omni conventu fidelium arcendos, praecipue ubi Christianorum celebratur oblatio.

In celebratione autem tanti mysterii cavendum valde est ne intersint haeretici vel pagani; praecipue vero Judaei non solum a liminibus ecclesiae, sed ab omni prorsus conventu fidelium sunt arcendi. Solent enim nequissimi et perditissimi omnium hominum cum principe suo diabolo vitalibus detrahere sacramentis, quantumque in ipsis est, ausu impio conari, quo valeant pretium redemptionis humanae [Col. 0390B] profanare atque polluere, quod olim beatissimi Syri confessoris tempore manifeste deprehensum dignaque est ultione punitum. Qualiter vero actum sit, quia magnam habet Domini laudem, sicut in Vita praedicti confessoris legitur, huic capitulo putavimus inserendum. Perfectis igitur templi sive altaris dedicationis insignibus, beatissimus Syrus quotidianas Deo laudes in eo et hostias offerebat. Una autem dierum, dum missarum solemnia singularis pontifex ibidem celebraret, et copia filiorum ejus, quos verbi semine juxta Apostolum Deo genuerat, devota sanctis mysteriis interesset, audacter Judaeus in eum ingressus, maligno instigante spiritu, corpus Dominicum suscipere, eumque in sterquilinium projicere molitus est. Qui inter turbas fidelium ad manus viri [Col. 0390C] Dei perveniens, ausu nefario immundo ore corpus suscepit Dominicum. Quod ut ad rejiciendum os aperuit, digna ultione percussus sine effectu verborum, cunctis audientibus et videntibus, clamare coepit. Volebat labia jungere, nec valebat, sed lingua rigida loquendi officium non praebebat. Et quasi ignitum jaculum in ore portans immensis torquebatur doloribus. Resonabat omnis illa ecclesia ineptae vocis clamoribus, et de tam egregii virtute miraculi Christi fidelium laetabatur conventus, impleturque illud. Derisores ipse deridet; et quod Apostolus ad Galatas scribit: Nolite errare, Deus non irridetur; quae enim seminaverit homo, haec et metet. Judaeus autem et incredulus nec audierat id est fraudem ista praeconia (sic), qui sancto Spiritui putavit [Col. 0390D] stropham inducere. Quem vir Dei suo conspectui praesentari praecepit, atque advenienti dixit: Incredula et perfidiae mens plena, quare tam iniqui hostis implesti consilium, ut aestimares corpus Christi corpus vilissimum? Ecce quod clandestinus persuasor te miserum illexit ut faceres, cunctis fidelibus suis divina virtus ostendet. Judaeus autem, nimio dolore superatus, voces emittere absque sermonibus non cessabat habens in gutture suo malitiae cruciatum, quia secundum sanctissimi vaticinium Simeonis, ut incredulis est pernicies ac ruina, ita fidelibus suis vita exsultatio est verbum Dei. Nam mirabili libratione corpus Dominicum in ore videbatur Judaei dependere, ut nec linguae subter compagi insideret, [Col. 0391A] nec desuper immundo adhaereret palatui. Sed postulantibus fidelibus pro ejus miseria, vir Domini manum tetendit, et sanctae eucharistiae mysterium a sacrilego ore abstraxit dicens: Ecce nunc liberatus es, de caetero cave hujuscemodi simile ne facias, et ne ulterius repetere hoc praesumas. Judaeus autem, ejus pedibus advolutus, clamabat se Christo Domino crediturum, si sacri eum baptismatis unda perfunderet, ac pio ejus conventui copularet. Tibi, inquit, Dei omnipotentis Pater refero gratias, qui Judaicam perfidiam non dedignaris corrigere, sed ad tui Unigeniti fidem ampla pietate conversis. Baptizato autem illo, multi ex Judaeis credentes cum eo sacro renati baptismate Christi fidelibus, ac spirituali coetui sunt uniti.



CAP. XL.---Qualiter accedendum sit ad Dominici corporis et sanguinis mirabile sacramentum.
[Col. 0391B]

Confessiones autem dari diligentius praecipimus, maxime de commotionibus animi, antequam ad missam eatur, ne forte quis accedat indignus ad altare, id est si cor mundum non habuerit. Melius est enim exspectare donec sanum fuerit et alienum a scandalo atque invidia, quam accedere audacter ad judicium tribunalis. Tribunal enim Christi altare est, et corpus suum inibi cum sanguine judicat indigne accedentes. Sicut ergo a peccatis carnalibus et capitalibus temperandum est antequam communicandum sit, ita etiam ab interioribus vitiis et morbis languentis animae abstinendum est ante verae pacis conjunctionem et aeternae salutis compaginem. Cum [Col. 0391C] itaque ad terribilem mensam opportunum tempus invitat, praecavendum est summopere ut nullus ibi Judaeus reperiatur, nullus malignus accedat, non fucata verba lingua proferat, nec insidiae mente condantur, sed quod voluntas possidet, sermo declaret. Et nunc illo praesto est Christus, qui illam ornavit mensam, ipse istam quoque consecrat. Non enim homo est, qui proposita corpus Christi facit et sanguinem, sed ille qui crucifixus pro nobis est Christus. Ore sacerdotis verba proferuntur, et Dei virtute consecrantur et gratia. Hoc est, ait, corpus meum. Hoc verbo proposita consecrantur, et sicut illa vox, quae dixit: Crescite et multiplicamini, et complete terram, simul quidem dicta est, sed omnium tempore sentit effectum, ad generationem [Col. 0391D] operante natura: ita et vox illa semel quidem dicta est, sed per omnes mensas Ecclesiae usque ad hodiernum diem et usque ad ejus adventum praestat sacrificio firmitatem. Nullus igitur fictus accedat, nullus fucato animo tantis audeat proximare mysteriis, ne condemnetur, et sententiam mereatur, et quod Judas sustinuit patiatur. Nam illum post communicationem mensae diabolus intravit, non quia contempserat Dominicum corpus, sed quia impudentia et malignitas mentis ejus ut adversarius in eo habitaret effecit. Ut discas quod indignis, et fucate mysteriorum secreta celebrantibus a diabolo praeparantur insidiae, et magis magisque ademptantur, qui non aequo animo communicare festinant. [Col. 0392A] Et haec dico non ut vos terream, sed ut cautiores efficiam. Nemo sit Judas in mensa. Hoc sacrificium cibus est spiritualis, nam sicut corporalis cibus cum ventrem invenerit adversis humoribus occupatum amplius laedit, magis nocet, nullum praestat auxilium, ita est iste spiritualis cibus, si aliquem repererit malignitate pollutum, magis eum perdit, non sua natura, sed accipientis ex vitio. Pura igitur mens in omnibus, pura cogitatio, quia et sacrificium purum est. Sanctam animam praeparemus. Ex hoc non multo tempore, sed una corrigitur die. Nam si tibi contra inimicum tuum dolor est, solve iras, inimicitias laxa, ut remedium de mensa percipias. Ad sanctum ac terribile sacrificium properas? Erubesce oblationis arcana. Occisioni propositus Christus est, [Col. 0392B] et cur occisus est videamus. Ut coelestia scilicet pactificet (sic), ut in terra reconciliet universa, ut amicum te constituat angelorum, et Dei habentis omnium potestatem. Animam suam pro te Dominus dedit, et tu inimicus conservo perduras? et cum hoc animo ad mensam pacis accedis? Ille nec mori quidem pro tua utilitate recusavit, et tu nec iram tuam conservo pro tua liberatione concedis? Sed forsitan dicis: Ab inimico fraudatus sum, multis me laesit dispendiis, magnis me detrimentis oneravit. Quidquid dixeris pecuniarum vertitur causa. Non te crucifixit, sicut Judaei Christum, et tamen ille effusum sanguinem pro salute eorum qui effuderunt larga pietate concessit. Inimicum Deo est tumidum pectus. Merito autem reconciliationis causa hoc sacrificium [Col. 0392C] constitutum est. Et si sacrificii praecepta contemnis, sacrificii remedium sentire non poteris. Comple illud cujus causa sacrificium factum est, ut sacrificio perfruaris. Ideo Filius advenit, ut humanam naturam divinae reconciliet pietati. Ideo et nos, cum hoc facimus, suo fecit vocabulo nuncupari. Beati, inquit, pacifici, quoniam filii Dei vocabuntur. Hoc enim fac quod Dei unicus fecit, si et tibi et aliis pacis volueris auctor existere; ideo namque te vocat Filium Dei. Deus in sacrificii celebratione nihil aliud nisi de fratris reconciliatione mandavit. Haec igitur mentibus nostris glutinata perdurent. Sanctum osculum teneamus quod animas sociat, mentes et unum corpus ostendit, quia unum corpus omnes videmur esse sortiti. Et ideo misceamus nos in uno [Col. 0392D] corpore, non corporum commistione, sed animarum charitate laqueati, et sic divinae possumus mensae fructibus satiari. Nam etsi multis bonis conscientiae abundemus, reconciliatione contempta nullum possumus solatium promereri.



CAP. XLI.---De revelationibus, quibus Dominus de veritate corporis et sanguinis sui haesitantium corda firmavit.

Haec namque Dominici corporis et sanguinis gratia tanta est, quantam nullus hominum cogitare potest. Per hanc siquidem reconciliatur mundus Deo, per hanc homines dii efficiuntur et, cum sint natura terreni, fiunt conversatione coelestes. Sed, quantum in ipsis est, extenuant quidam hanc gratiam, non [Col. 0393A] credentes verum Domini corpus esse quod sumitur, nec verum Christi sanguinem esse qui hauritur, sed figuram, cum ipse dixerit: Caro mea vere est cibus, et sanguis meus vere est potus. In coenae quoque illius sacrosancto convivio tradens discipulis tanti mysterii sacramentum, et in corpus suum panem transfigurans, non ait: Haec est figura corporis mei, sed, Hoc est corpus meum. Similiter et in traditione calicis: Hic est, inquit, calix sanguinis mei. Cum itaque hoc solum satisfacere deberet omnibus quod veritatis discipulis ab ipsa Veritate est traditum, quibusdam tamen, quorum corda caligo infidelitatis obduxerat nec aliter credere poterant, ipsam humanae formae effigiem, sicut se rei veritas habet, olim Dominus revelare dignatus est, ut quod paucis [Col. 0393B] manifestabatur ad fidem omnibus proficeret ad salutem. Non abs re autem arbitror ea quae de hujuscemodi revelationibus nobis lectione comperta sunt, ad aedificationem maximam posterorum huic libello inserere et praeclara Domini Nostri J. C. miracula, ne memoria excidant, etiam nostro studio scripta relinquere.



CAP. XLII.---Miraculum de quodam Judaeo.

Non incompetenter edere arbitror illud quod hactenus quodam Hebraeo didici referente. Neque enim ideo esse non putabitur verum quod testificatione fortassis aemula per inimicorum ora certa ratio vera interlocutione fatetur. Solet enim major his accommodari fides, ubi inimici astipulantur dictis veridicis, quibus sine fuco adulationis et sine falsiloquio [Col. 0393C] favent. Hoc etenim modo per Balaam inimicum utique populi Judaeorum benedictionis promulgantur insignia. Sed et Vas electionis non incompetenter eligitur, ut qui putabatur hactenus a fidelibus non ferendus, ipse nomen majestatis Domini Jesu principibus et potestatibus anteferret. Verum ille quid ferebat? Quidam, inquit, Judaeus ad episcopum quemdam pergens, ait se fidei catholicae velle initiari mysteriis, debere ergo episcopum illi tradere colendi ritum, quo prolatius instructus, voti sui compos effectus, jam fidelis Christiano corpori jungeretur. Ad haec episcopus: Recede, obsecro, a nobis hominum genus invisum, desine, ut mos vester est, attentare maligne. Sed si, ut assolet, necessitate cujuslibet facinoris obligaris, Ecclesiae te muneratum stipendio [Col. 0393D] gaude, dummodo irrisor nostrae fidei non existas. Ad haec ille: Non, inquam, beate pontifex, ut hostem exsecrandum protinus agas. Cupio enim fidei vestrae initiari mysteriis, quia tremendi nominis Domini Jesu Christi et formido judicium, et desidero habere praesidium. Sed, cum esset pertinax in rogando, et hujuscemodi pollicitationis jurejurando immodica se sponsione cinxisset nulla id quod peteret securitate negligere, nulla persecutione deserere nullave facilitate prodere, catechizandi ei initium per signaculum crucis tradi episcopus jussit. Venit Pascha; cumque ad sacros illos latices quibus expiantur crimina pervenisset, coepit reluctari, et non verborum edere quaestus, sed rugiens per quosdam [Col. 0394A] gemitus exsecrari ipsius baptismi mysterium putabatur. Jussit ergo episcopus valde confusus eum protinus amoveri. Sed cum ipse in semetipsum fuisset repente conversus, dicit his quibus velut furore actus procul in partem alteram tenebatur: Ducite me, inquit, ad fontes, jam enim non sum impos mentis, nec me captum putetis; certe enim jam cupio baptizari. Igitur cum reductus ad episcopum iterum pervenisset: Obsecro, ait, sacerdos inclyte, perficiatur in me sacri hujus lavacri sacramentum. Et ille: Non, inquam, faciam, nisi omnem illum horroris casum, et confusionis tuae exponas arcanum, et quid tibi evenerit antea stuporis, ut sacris istius exsecrares laticis undam, verbis veridicis fatearis. Tunc ille prorupit in lacrymas, tali ordine [Col. 0394B] passionis suae seriem pandens: Cum ante vestibulum hujusce fontis assisterem abluendus, venit turba daemonum valde nigrorum, Aethiopibus par existens. Haec me proripiens sanctorum manibus fontem adire vi valida prohibebat. Aderant siquidem alii candidati obsistentes pariter, et dicentes: Nolite hunc prohibere sacri fontis adire mysteria. Qui vos puniendi his inservitis sacramentis? Vobis enim, vobis noxii ignis ardor, non baptismi debetur splendor. At illi: Quid vobis et isti? Noster, inquiunt, est, nec vobis jure debendus putabitur. Illo igitur cum me jussu tuae potestatis tractum manibus quorumdam tuis aspectibus elongasses, atque recedere alterna in parte jussisses, inter partium, quae erant, simultationes quadam pactione convenit, ut me contra [Col. 0394C] peccata mea pari lance pensarent, et si ponderis major scelerum concresceret pensa eorum abscederem, ut immundus, nec ab eis ducerer eluendus. Sed cum pondere nimio oneribus massa infandis invisa crevisset, quidam pauper, cujus ante dies aliquot corpus meo calefeceram vestimento, confestim affuit, prolatamque vestem praebuit meo corpori compensandam. Illico igitur veluti ipsi vestimento immensi ponderis quaedam fuisset addicta materies, supercrevit pensa mei corporis, ejectisque illis Aethiopibus, ac fugatis, manibus huc reductus sum beatorum. Cumque ita se habere juramentis terribilibus affirmaret, admissus ad baptismum sacrosancti lavacri munus excepit. Igitur cum ad missarum fuisset mysteria ventum, sancta sanctorum [Col. 0394D] coepit rursus, sicut in baptismo prius egerat, refugere, et rugitus validi gemitus dare, atque horrere videbatur acriter ipsius mysterii sacramentum. Verum ad haec episcopus iterum obstupescens: Quid, ait, iste vexatus insanit, et furore immodico rugit Igitur cum aliquatenus simus aderant simul attoniti prorsus haererent, accedunt ad eum quidam dicentes: Quid tu rursum deprimeris stupore? Si credere non vis, quid per hypocrisin tentare vis tanti mysterii sacramentum. At ille: Maximo, inquit, pavore, et tremore conficior, nam video corpus perfectae aetatis viri super hoc altarium fuisse depositum, et per partes diruptum, manus vestras ipsius inspicio cruore madescere, et non advertitis digitorum vestrorum [Col. 0395A] nodos sanguine infectos rubrum mutasse colorem? Tunc omnes cum episcopo in fletum versi coeperunt clamantes voce valida fari: Deo gratias, Deo laudes, qui ait magna, et inscrutabilia absque numero, Hosanna filio David, Hosanna in excelsis. Admirantes pariter, et dicentes: Vere in isto completum est vaticinium psalmi dicentis: Beati quorum remissae sunt iniquitates, et quorum tecta sunt peccata. Non incassum ipsi tanti mysterii revelatur arcanum, in ipso enim ut referebat, ni fallor, ille qui dixerat, die septimo, cum ipsis albis candidam animam lux alma suscepit; nam absolutis vinculis carnis beatam vitam pulchro fine conclusit. Hoc ergo miraculo claruit, quia non solum in mysterio, sed per veritatis imaginem ille suum sacrat in altario [Col. 0395B] corpus, qui ipsum discipulis in passione sacravit.



CAP. XLIII.---Item de quodam sene eremita cujus dubitationem Dominus eadem veritatis revelatione firmavit.

[(4) 1Kb] Narravit abbas Daniel, dicens: Dixit pater noster abbas Arsenius, de quodam sene de Scitia, ubi habitabat, qui erat magnus in hac activa vita, simplex autem in fide. Et errabat, etc.



CAP. XLIV.---Item miraculum quod Romae actum est,

[(5) 1Kb] Materfamilias quaedam nobilis erat in urbe Roma, quae religionis et devotionis studio oblationes facere, et die Dominica ad ecclesiam deferre, summoque pontifici, et ecclesiasticae consuetudinis, et familiaritatis ejusdem gratia offerre solebat. Quae [Col. 0395C] cum quadam die ex more ad communicandum de manu apostolici ordine suo accederet, illique pontifex offam Dominici corporis porrexisset dicens: Corpus Domini Nostri J. C. prosit tibi in vitam aeternam et remissionem omnium peccatorum, subrisit. Quod vir Domini cernens, illi sacram communionem retraxit, et separatim super altare posuit, eamque diacono servandam usque dum cuncti communicarent fideles tradidit. Expleta vero sacra mysteria, interrogavit eam B. Gregorius dicens: Dic, rogo, dic quid cordi tuo emerserit, cum communicatura risisti? At illa: Recognovi portiunculam illam ex eadem oblatione fuisse quam meis manibus feci et tibi obtuli, et cum eam te intellexerim corpus Domini appellasse subrisi. Tunc sanctus Domini [Col. 0395D] pontifex sermonem exinde fecit ad populum, et hortatus est eum ut suppliciter Dominum exoraret, quatenus ad multorum fidem corroborandam carnis oculis ostenderet quid infidelitas hujus mulieris mentis oculis videre et fidei luminibus conspicere debuisset. Quod cum fuisset oratum, ipse una cum populo, et eadem muliere ab oratione surrexit, et altare cunctis cernentibus, et sese ad cernendum coeleste spectaculum comprimentibus corporalem pallam revelat, et universo populo, ipsaque muliere cernente, partem digiti auricularis sanguine cruentatam invenit, ac mulieri dixit: [Col. 0396A] Disce, inquam, et Veritati vel modo jam credere contestanti: Panis quem ego do caro mea est, et sanguis meus vere est potus. Sed praescius Conditor noster infirmitatis nostrae ea potestate qua cuncta fecit ex nihilo, et corpus sibi ex carne semper Virginis operante sancto Spiritu fabricavit panem, et vinum aqua mistum, manente propria specie in carnem et sanguinem suum, ad catholicam precem ob reparationem nostram Spiritus sanctificatione convertit. Indeque universos jussit divinam precari potentiam, ut in formam pristinam sacrosanctum reformasset mysterium, quatenus mulieri assumendum fuisset possibile. Quod et factum est. Unde saepefata mulier plurimum in sancta religione, ac fide perficiens, participatione Dominici sacramenti [Col. 0396B] consecrata est, et omnes, qui viderant, in divino amore et orthodoxa credulitate ferventius excreverunt.



CAP. XLV.---Item aliud.

Quidam nobilissimus secundum carnis prosapiam, et potentissimus juxta regiam in suo modo magnificentiam, cum per internuntios familiaritatem apostolicae sedis adeptus esset, et frequenti admonitione epistolarum etiam a B. Gregorio transmissarum instructione, erga Dei et sanctorum cultum sufficienter fuisset imbutus, misit per strenuos et devotos missos condigna exenia ad sedem pontificalem, petens reliquias beatorum apostolorum ac martyrum sibi transmitti. Cujus legatos sanctus Apostolicus honorabiliter et gratanter suscipiens, [Col. 0396C] aliquandiu secum morari fecit, atque indesinenter sanctorum apostolorum memorias, ac martyrum ex more prisco pro hujusmodi negotio missas celebrando, et reliquias in eorum commemoratione consecrando circumiens, praefatosque legatos et comites semper secum habens. Cum explicuisset eorum celebrationes, quorum reliquiae petebantur, particulatim eosdem pannos consecratos, super quibus sancta celebraverat, divisit, et singulis singillatim pixidibus imposuit. Munitisque eis sigillo suae sanctae auctoritatis petitoribus usu ecclesiastico tradidit. Qui debita cum veneratione benedictionem petitam, et acceptam suscipientes, profecti sunt in viam suam gaudentes. Sed dum per aliquantos dies regressionis suae iter carperent, ei, qui prior [Col. 0396D] caeteris habebatur, quaedam subripuit curiositas, dicens sodalibus se stulte tanti itineris subiisse laborem, cum nescirent quid pretiosi domino suo referrent. Pedetentim autem crescente collatione verborum, ad suggestionem sociorum confractis apostolicae dignitatis singulis sigillis, apertae sunt pixides, et in singulis singulae panni repertae sunt portiunculae. Moxque cum indignatione Romam regressi archidiaconum adeunt conquirentes: Utquid, inquiunt, domnus Apostolicus tam vili pendit dominum nostrum, qui tantam gratiam se apud eum obtinuisse speraverat, quod sic voluerit illi illudere, et nos [Col. 0397A] dehonorationi et offensioni suae addicere? Aestimavimus siquidem nos ossa apostolorum, vel martyrum, pretiosa hinc referre, sicut decuerat tantum virum uti dominus noster est. A tanta nihilominus sede, quae sita a tam longo et difficillimo satis itinere, et datae sunt nobis panni modicae portiunculae, ac si hujusmodi panniculi genus apud nos nequisset inveniri. Nisi enim causae sollicitudo subvenisset, ut quod gerebamus cognosceremus, et sic stolide ad nostrum dominum nobis contigisset venire, dubium non est periculum honoris et gratiae suae nos debuisse incurrere. Quod archidiaconus modesta increpatione redarguit, cur in tantam praesumptionem eruperint ut apostolica sigilla ruperint, [Col. 0397B] hortans eos ut redirent, et quae acceperant domino suo cum honore deferrent. Sed hi nullatenus monitis ejus acquiescentes usque ad domni Gregorii venerunt praesentiam, factoque comperto, patientissime eorum tulit stultitiam, eosque sacrosanctis missarum solemniis praecepit interesse. Unde, cum ad locum sui sermonis est ventum, suadet populo Dei et sanctorum gratiam exorare, quatenus in hac re dignarentur apertissime sic suam potentiam patefacere; ut quid mereatur fides, evidentius minus creduli et ignorantes possint cognoscere. Et data oratione accepit ab eo cultellum, qui temeraverat signa, et super altare corporis sancti Petri acceptam unam panni portiunculam per medium pungens secavit. Ex qua statim sanguis decucurrit, et omnem eamdem [Col. 0397C] particulam cruentavit. Videntes autem suprascripti legati, et omnis populus stupendum et arcanum fidei sacrae miraculum, cecidere proni in terram, adorantes Dominum, et dicentes: Mirabilis Deus in sanctis suis, Deus Israel, ipse dabit virtutem et fortitudinem plebi suae, benedictus Deus. Et facto silentio inter alia fidei documenta dixit ad eos beatus Gregorius, qui antehac venerandas reliquias parvi duxerant: Scitote, fratres, quia in consecratione corporis et sanguinis Domini Nostri J. C. cum ob sanctificationem reliquiarum in honore apostolorum, vel martyrum ipsius, quibus specialiter assignabantur supra sacrosanctum altare libamina offerebantur, semper illorum sanguis hos pannos intravit, qui effusus est pro nomine Christi D. N. J. Aedificatis [Col. 0397D] in fide cunctis qui aderant, munitisque iterum pixidibus signo suo, tradidit eis incomparabilia munera voti sui. Et cum gaudio reversi, haec per ordinem domino suo nuntiarent, et sui desiderii compotem reddidere. Qui pretiosa sanctorum patrocinia reverenter suscepit, et honorabiliter in loco venerabili condidit, ubi Deus miracula operari dignatur ad laudem et gloriam nominis sui usque in hodiernum diem.



CAP. XLVI.---De sacramento calicis quid revelatum sit beato Cypriano.

[(6) 1Kb] Scribens siquidem beatus Cyprianus ad Caecilium de sacramento calicis, dicit inter alia: Quoniam [Col. 0398A] quidam vel ignoranter, vel simpliciter in calice Dominico sanctificando et plebi ministrando non hoc faciunt quod Jesus Christus Dominus et Deus noster, sacrificii hujus auctor et doctor, fecit et docuit, religiosum pariter ac necessarium duxi de hoc ad vos litteras facere, etc.



CAP. XLVII.---Qualiter in Domini nostri Jesu Christi passione mysticum sit Pascha abolitum, et in ejus immolatione rei veritas sit ostensa.

[(7) 1Kb] Diximus in superioribus satis de sacramento calicis, secundum quod B. Cypriano martyri Dominus revelare dignatus est. Superest ut nunc de mysterio Dominici corporis nostrique, id est novi Paschae immolatione qualiter, vel a quibus celebrandum sit. Sanctissimi papae Gregorii sensum et verba ponamus, ut quod sub velamine litterae tegebatur [Col. 0398B] in lege, in Evangelio fiat rei veritate perspicuum: Pascha, inquit, nostrum, apostolis, immolatus est Christus. Si igitur Pascha Christus, pensandum nobis est quod de Pascha lex loquitur, ut subtilius perscrutantes possimus agnoscere an de Christo dicta videantur. Moyses quippe ait: Sument de sanguine agni, etc.



CAP. XLVIII.---Utrum Pascha istud legitimum post anni spatium vel post longa intervalla dierum, an quotidie a fidelibus sit edendum.

Paschae autem hujus observantiam, id est Dominici corporis ac sanguinis perceptionem quibusdam moris est post anni spatium, quibusdam vero post certa intervalla dierum, quibusdam quoque quotidie pro causarum diversitate celebrare. Quod tamen [Col. 0398C] magis videtur humanae saluti congruere, si pura et devota mens fuerit accedentium ad tanti mysterii sacramentum. Panis siquidem vitae Christus est, et panis hic omnium non est, sed fidelium pieque sumentium. Sicut enim Deus Pater proprie intelligentium et credentium pater est, sic Christus Deus et Dominus noster, Dei Filius eorum qui corpus ejus cum fide suscipiunt, Patris est. Quem panem ex ejus praeceptione dari nobis quotidie postulamus a Patre, ne qui in eo sumus, et eucharistiam corporis ejus quotidie ad cibum salutis accipimus, intercedente aliquo graviore delicto, dum abstenti et non communicantes, et a coelesti pane jejuni ab ejus corpore separemur, ipso praedicante, et dicente: Ego sum panis vivus, qui de coelo descendi; qui ederit [Col. 0398D] de meo pane vivet in aeternum; panis autem, quem ego dedero, caro mea est pro mundi vita. Quando ergo dicit in aeternum vivere, si quis ederit de eo pane, manifestum est eos vivere, qui corpus ejus attingunt, et eucharistiam verae communicationis accipiunt. Ita contra timendum est et orandum, ne, dum quis abstentus separatur a Christi corpore, vacuus remaneat a salute, communicante ipso et dicente: Nisi ederitis carnem Filii hominis, et biberitis sanguinem ejus, non habetis vitam in vobis. Et ideo panem nostrum, id est Christum, dari nobis quotidie petimus, ut qui in eo manemus, et vivimus, a sanctificatione ejus corpore non recedamus. Arserunt [Col. 0399A] hoc semper desiderio sancti quique ut hujus panis alimonia Deo viverent, quibus temporalis vita dispendium, et vivere Christus fuit; e quibus unus venerabilis vitae Cassius, nomine Narniensis, praesul Ecclesiae, ut B. Gregorius refert, cum quotidianum sacrificium offerret, seque ipsum inter ipsa sacrificiorum arcana gratam Deo victimam faceret, mandatum Domini per cujusdam sui visionem presbyteri suscepit, dicens: Age quod agis; operare quod operaris. Non cesset pes tuus, non cesset manus tua. Natali apostolorum venies ad me, et retribuam tibi mercedem tuam. Qui post annos septem ipso natalitio apostolorum die cum missarum solemnia peregisset, et mysteria sacrae communionis accepisset, e corpore exivit.



CAP. XLIX.---Quantum sacrae oblationis immolatio mortuorum spiritibus prosit.
[Col. 0399B]

[(8) 1Kb] Sed quid mirum si humani generis verum hoc et singulare praesidium in corpore manentibus fidelibus et Deo charis ad praesentem et perpetuam opitulatur salutem, quando illud ipsi etiam mortuorum spiritus a viventibus petunt, et signa indicant quibus per hoc absoluti esse videantur? Testatur siquidem saepe dictus sanctissimus papa Gregorius, suo tempore fuisse quemdam sanctae conversationis sacerdotem, cui consuetudo fuerat in loco in quo aquae calidae vapores nimios faciunt, quoties necessitas postulabat, lavandi causa venire, etc.



CAP. L.---De quodam monacho qui per salutarem hostiam supplicium evasit.
[Col. 0399C]

Sed quia ad commendandam virtutem Dominici corporis de B. Gregorii dialogo aliqua jam capitula huic libello inserenda putavimus, non abs re est, si pauca, quae restant, praeteritis fidem facientia connectamus. Corroborat enim maxime fidelium spem de divini semper judicii metu sollicitam quod praefatus beatisssimus papa Gregorius se praesente asserit in suo monasterio contigisse. Quidam namque monachus, Justus nomine, arte medicus, etc.



CAP. LI.---De quodam cujus vincula in captivitate oblato peracto sacrificio solvebantur [(9) 1Kb] .

Non longe a nostris fertur temporibus factum, [Col. 0399D] quod quidam ab hostibus captus longe transductus est, etc.



CAP. LII.---De quodam nauta qui post longa maris discrimina Dominici virtute sacramenti mortem evasit.

[(10) 1Kb] Agatho etenim, Panormitanus episcopus, sicut fideles mihi religiosique viri multi testati sunt, etc.

Haec exempli gratia dicta sunt, ut cuncti liquido cognoscant, quia si insolubiles culpae non fuerint, ad absolutionem prodesse etiam mortuis victima sacrae oblationis possit.



CAP. LIII.---Quibus immolatio Dominici corporis mortuis prosit.
[Col. 0400A]

Sed sciendum est quia illis victima mortuis prodest, qui hic obtinuerunt vivendo, ut eos etiam post mortem bona adjuvent, quae hic pro ipsis ab aliis fiunt. Inter haec autem pensandum est, quod tutior via sit, ut bonum, quod quisque post mortem suam sperat agi per alios, agat ipse, dum vivit, per se. Beatius quippe est liberum exire quam post vincula libertatem quaerere. Debemus itaque praesens saeculum, vel quia jam conspicimus defluxisse, tota mente contemnere; quotidiana Deo lacrymarum sacrificia, quotidianas carnis ejus et sanguinis hostias immolare. Haec namque singulariter victima ab aeterno interitu animas solvit, quae illam nobis mortem [Col. 0400B] Unigeniti per mysterium reparat. Qui licet surgens a mortuis jam non moritur, et mors ei ultra non dominabitur, in se ipso immortaliter, atque incorruptibiliter vivens pro nobis iterum in hoc mysterio sacrae oblationis immolatur. Ejus quippe ibi corpus sumitur, ejus caro in populi salutem partitur, ejus sanguis non jam in manibus infidelium, sed in ora fidelium funditur. Hinc ergo pensemus quale sit pro nobis hoc sacrificium, quo pro absolutione nostra passionem unigeniti Filii semper imitamur. Quis enim fidelium habere dubium possit in ipsa immolationis hora ad sacerdotis vocem coelos aperiri? in illo Jesu Christi mysterio angelorum choros adesse? summis ima sociari? terram coelestibus jungi? unum quidem ex visibilibus atque invisibilibus [Col. 0400C] fieri? Sed necesse est ut, cum haec agimus, nosmetipsos Deo in cordis contritione mactemus, quia, qui passionis Dominicae mysteria celebramus, debemus imitari quod agimus. Tunc ergo vera pro nobis Deo hostia erit, cum nos ipsos hostiam fecerit. Sed studendum nobis est, ut etiam post orationis tempora, in quantum Deo largiente possumus, in ipso animum suo pondere et vigore servemus, ne post cogitatio fluxa dissolvat, ne vana menti laetitia subrepat et lucrum compunctionis anima per incuriam fluxae cogitationis perdat. Dum autem per indulti temporis spatium licet, dum judex sustinet, dum conversionem nostram is, qui culpas examinat, exspectat, conflemus in lacrymis duritiam mentis, [Col. 0400D] formemus in proximis gratiam benignitatis, et fidenter dico, quia salutari hostia post mortem non indigebimus, si ante mortem Deo hostia ipsi fuerimus.



CAP. LIV.---Qua disciplina, qua modestia orandum sit, cum sacerdos sacrificat, et unusquisque in suo ordine horam sacrae communionis exspectat.

Postquam in superioribus de sacramento Dominici corporis et sanguinis plura jam diximus, consequens est, ut qua reverentia, quove more, quantave disciplina, cum sacerdos sacram immolat hostiam, divinis nos oporteat interesse mysteriis, et percipiendae sacrosanctae eucharistiae horam sustinere, sicut [Col. 0401A] nobis nostri tradidere majores, et a sanctissimis Domini sacerdotibus, Cyprianum dico atque Ambrosium, edocti sumus, qui in suis hoc scriptum reliquere libris, in fine hujus libelli de multis pauca ponamus. Quorum unus Cyprianus scilicet: Quando inquit, in unum cum fratribus convenimus, et sacrificia divina cum Dei sacerdote celebramus, verecundiae et disciplinae memores esse debemus; non passim ventilare preces nostras inconditis vocibus, nec petitionem commendandam modeste Domino tumultuosa loquacitate jactare, quia Deus non vocis, sed cordis auditor est. Nec admonendus est clamoribus, qui cogitationes videt. Sit autem orantibus sermo, et precatio cum disciplina, quietem continens et pudorem. Cogitemus nos sub conspectu Dei [Col. 0401B] stare. Placendum est divinis oculis et habitu corporis et modo vocis. Nam ut impudentis est clamoribus strepere, ita magis congruit verecundo modestis precibus orare, etc. Reliqua vide ap. S. Cypr. lib. de Orat. Dominica.



CAP. LV.---Quid cavendum in oratione sit, et qualiter faciendae preces.

Beatissimus quoque praesul Ambrosius, pretiosum divini eloquii organum, locum illum sancti Evangelii exponens, quo Dominus in cubiculo orandum praecipit, quam caute, quave disciplina sint imploranda praesidia satis luculenter indicat: Cubiculum, inquit, tuum mentis arcanum, animique secretum est. In hoc cubiculum tuum intra, hoc est intra in alta praecordia, etc. Reliqua vide ap. S. Ambr., l. I de Abel [Col. 0401C] et Cain, cap. 9.



CAP. LVI.---Cyprianus ad clerum de precando Deum.

[(11) 1Kb] Cyprianus presbyteris et diaconibus fratribus salutem. Quanquam sciam, fratres charissimi, pro amore, quem singuli debemus Deo, etc.



CAP. LVII.---Quod etiam in exteriori cultu sacrosanctum Dominici altare ornandum sit.

Mysterium altaris in primordiis Ecclesiae non tam frequenter, uti nunc celebratur, tamen quanto rarius, tanto religiosius agebatur. Tempore namque priorum Patrum illis injungebatur, ut Eusebii refert Historia, sacrificandi officium, qui naturali simplicitate fulgebant, juxta illud: Cum simplicibus sermocinatio ejus. Ad quod mysterium qui participare [Col. 0401D] debebant, discalceatis pedibus accedebant, propter illud, quod Moysi et Josue praeceptum est: Solve calceamentum de pedibus tuis; terra enim, in qua stas, terra sancta est. Sanctus quoque Pachomius pistoribus praecepit ut, cum oblationes coquerent, salutaria meditarentur, nihil vane loquentes. Cum ergo hoc in monasterio Tabenense quadam vice violaretur, statim Pachomio divinitus revelatum est. Qui protinus Theodorum mittens, negligentiam hanc, velut divini praecepti transgressionem, emendari jussit. At nunc valde quidem frequentius, sed quod, nimis dolendum est, multo negligentius frequentatur. Quam scilicet negligentiam, [Col. 0402A] et ipsa ecclesiae facies, et ipsa vasa altaris, sed et linteamina, seu quaelibet caetera, quae ad usum Dominicae servitutis pertinent, manifeste demonstrant. Non necesse est singula singillatim prodere. Satis patet quae studiosius sacerdotes colunt, quae sua sunt, an quae altaris. Sed nimirum cum charitas, quae plenitudo legis est, ne tota jam refriguit, quomodo in sacrificando tanta continuatio perseverat, nisi quia malignus hostis in hoc sacrificantibus non contradicit, in quo magis eos gravari novit. Neque enim Judam vetuit eucharistiam sumere; scivit enim, quia sicut a devotis per illius mysterii perceptionem ejus fraus compescitur, sic in his, qui hanc indigni percipiunt, licentius grassatur. Contra illos etenim qui exteriorem gloriae [Col. 0402B] cultum negligunt Dominus per Malachiam queritur dicens: O vos sacerdotes, qui despicitis nomen meum, et dixistis: In quo? In hoc despicitis nomen meum, offerentes super altare meum panem pollutum, et dicitis: Mensa Domini polluta est. Polluunt sacerdotes panem, id est corpus Christi, quando indigni accedunt ad altare. Mensam vero despectam, licet verbis non dicant, tamen cum ipsi exteriorem ejus cultum non ornant, eam etiam laicis despicabilem faciunt, quoniam carnalium sensus deesse putant sanctimonia divinae virtutis, ubi deesse vident ornatum ambitionis.



CAP. LVIII.---Quod nihil super altare ponendum sit praeter sacrosanctam oblationem.

Est ecclesia beatae Walburgis in qua miracula [Col. 0402C] fieri solebant. Contigit autem aliquando, ut ejusdem sanctae Walburgis reliquiae super altare per aliquot dies manerent, sed mox miracula cessaverunt. Tandem vero ipsa virgo cuidam ex infirmis apparens: Idcirco, inquit, non sanamini, quia reliquiae meae sunt super altare Domini, ubi majestas divini mysterii debet solummodo celebrari. Quod cum ille custodibus referret, tulerunt capsam, et protinus miracula fieri coeperunt. Si igitur ob illius mysterii reverentiam nec ipsa sua pignora sancti volunt propius vicinari, quid censendum est de immunditiis?



CAP. LIX.---Quod pro homicidis et latronibus non est sacrificandum.

In ea via quae Alvernensis monasterii ducit ad [Col. 0402D] forum, est ecclesia S. Petri, quae dicitur ad Salas, in cujus vicinia manebat quidam latro, qui duos itinerantes, quos hospitio susceperat, spoliare volens, nocte interficere tentavit, sed illi praevalentes interfecerunt eum; cumque sepeliendus ad ecclesiam deferretur, sacerdos pro eo missam celebrare coepit. Cum ergo ad verba consecrationis Dominica venire deberet, terribilis sonus in tecto ecclesiae percrepuit, et altare usque ad radices scissum est. Sicque sacerdos cum omnibus ingenti pavore perculsus fugit, et pro apostata sacrificare cessavit. Hoc autem contra eos dictum sit, qui pro sceleratis ob gratiam eorum se oraturos pollicentur.



CAP. LX.---De his qui eleemosynam tribuunt, et peccata non dimittunt.
[Col. 0403A]

Qui ita eleemosynam tribuit, ut culpam non dimittat, animam non redimit, quam a vitiis non compescit. Hoc ille eremita suo facto probat, qui, cum multis virtutibus cum quodam suo collega deservisset, haec illi per diabolum injecta cogitatio est, ut quandocunque libidine titillaretur, sic semen detritu genitalis membri egerere deberet, ut tanquam flegma de naribus projiceret. Qui ob id, et daemonibus moriens, vidente socio, traditus est. Cum quidem isdem socius reatum ejus ignorans, sed exercitia virtutum recolens pene desperavit dicens: O quis poterit salvus esse, quando iste periit? Cui mox angelus astans dixit: Ne turberis. Iste enim [Col. 0403B] licet multa fecerit, tamen per illud vitium quod Apostolus vocat immunditiam, cuncta foedavit. De quo propheta ait: Manus vestrae sanguine plenae sunt. Siquidem tale aliquid nostro tempore contigit, quod, ne sui novitate vilescat, considerandum est.



CAP. LXI.---Stupendum nimis de quodam presbytero.

Quidam namque presbyter in Pago Abitincatino de continentia desperaverat. Hic per novem vices Romam adiit, a B. Petro scilicet impunitatem sceleris quasi propter frequentem loci visitationem sperans promereri; quamvis enim peccatum deserere nollet, tamen vehementer timebat, quoniam iste mos est pravorum, ut licet in culpa superbiant, licet [Col. 0403C] prava foras audacter faciant, in corde tamen trepidare coguntur, ut ipse timor sit aptus testis damnationis. Unde Adam post culpam ad latibulum fugit, sed tamen etiam timens fugit, multum timuit, quia Deo duriter respondit. Hic ergo timens quasi religionis obsequium deferebat. Sed ut Deus ostenderet, quod satisfactionem nisi pro his peccatis, quae deseruntur, non recepit, cum rediret nona vice, et quasi securior concubitum repeteret, ita divino judicio miser interiit, ut cum semen effunderet, animam pariter exhalaret, sicut infelix mulier perhibuit.



CAP. LXII.---Quod qualiscunque sacerdotis excommunicatio valde formidanda sit, nec attendendum cujus meriti sit, sed cujus auctoritate hoc facit, etiamsi injusta videtur, quod absit, excommunicatio.
[Col. 0403D]

Cum ante hos annos sancti Andreae solemnitas in prima Dominica Dominici Adventus concurrisset, quidam sacerdos pagensibus suis utrasque missas audire praecepit. Inter quos erat medicus, qui audita prima missa discessit. Quem cum sacerdos increpasset, dure ei respondit. At ille excommunicavit eum. At vero iratus medicus ad suam domum discessit, et in contemptum excommunicationis mox potum accepit, atque protinus vexari coepit, quousque animam exhalaret.



CAP. LXIII.---Laudabile nimis exemplum gloriosi Theodosii imperatoris.

Theodosius famosus imperator quadam vice a [Col. 0404A] quodam monacho, qui, ut credo, non bene compos mentis suae erat, pro quadam ejus querela, quam non statim expedierat, excommunicatus est. Et monachus quidem excommunicatione in petatio descripta, et quo ab imperatore invenire posset projecta, discessit. At imperator non illum gyrovagum, sed coelestem potius regem, cujus auctoritate solet excommunicatio fieri, in causa considerans, prandere nullatenus, cum quidem incumberet hora, praesumpsit. Multisque episcopis coram astantibus, etiam illo episcopo ad cujus dioecesim praedictus monachus pertinebat, licentiam dantibus, cogi non potuit, ut aliquid gustaret. Donec monachus diu multumque quaesitus, et aliquando repertus, imperatori licentiam daret.



CAP. LXIV.---Item aliud exemplum nimis pavendum.
[Col. 0404B]

Legimus in Historia gentis Anglorum quod quidam episcopus duos fratres palatinos viros pro repudio uxorum excommunicavit. Contigit autem ut rex ipsius gentis juxta domum ipsorum transiret. Qui multis blandimentis delinitus, ut apud eos ad prandendum diverteret, tandem consensit. Expleto autem convivio cum rediret, obviavit episcopum, qui fratres illos excommunicavit; quem cum vidisset, intremuit, et exsiliens de equo in media, ut erat, via, prostravit se episcopo. At ille appropians ad eum ferula, quam manu tenebat, tetigit dicens: O rex, non meum est ignoscere tibi, quia contra Deum fecisti, quando te excommunicatis scienter sociasti. Idcirco ista sententia est de te: Hoc anno mori habes [Col. 0404C] in domo ipsa, in qua excommunicationem contempsisti. Quod factum est, sicut ibi legitur. Ecce rex non potuit hunc reatum nisi moriendo expiare. Ecce episcopus nec prostrato regi in pulvere potuit ignoscere. Ex his ergo colligendum est, quia nec ipse episcopus, cujus excommunicatio contemnitur, sine gravissima poenitentia hujusmodi facinus ignoscere potest.



CAP. LXV.---Quanta reverentia episcopali cathedrae sit habenda. De domno Petro Alexandrino patriarcha.

Huic instante passionis articulo Christus per somnium nimio splendore fulgens apparuit, indutus videlicet colobio nimis candidissimo, sed usque ad pedes scisso; quod tamen colobium ambabus manibus [Col. 0404D] ad pectus suum stringebat, nuditatem suam quodammodo operiens. Quem Christum esse Petrus intelligens, cum ingenti horrore attonitus ait: Mi Domine, Domine, quis hoc fecit? At ille ait: Anius mihi hoc fecit. Hic ergo Petrus tempore episcopatus nunquam in cathedra sua sedere voluit, sed super scabellum ipsius cathedrae residebat. Propter quod frequenter clerus et populus contra eum querebantur, sed nequaquam acquiescebat, quoniam quoties thisiasterium ascendebat, splendor igneus de ipsa sede egrediens ei apparebat. Cujus aspectu ita vir sanctus accendebatur, ut nesciret se interdum esse in corpore. Cum autem quadam solemnitate clerus et episcopi, qui aderant, de praedicta sessione quererentur, [Col. 0405A] ille coactus est jam celare non valens. Cur, inquit, affligitis cor meum? An non videtis virtutem igneam, quae emicat in solio ipso, et spiritum coruscare non cernitis? Cumque omnes demisso capite tantam rem audientes conticuissent, ille subjunxit: Credite mihi, filioli, si videretis quae video, tunc agnosceretis qualis est sacerdotalis virtus, et qualis gratia in ipsis habitat, ad cujus majestatis praesentiam ego territus in eadem cathedra sedere non audeo. Quo exemplo, si bene consideretur, cum hinc admodum contemptores terreri possent, tum quoque ipsi sessores non mediocriter contremiscunt.



CAP. LXVI.---Quam grave peccatum sit sacra loca temerare, vel aliqua sorde polluere.

[Col. 0405B] Quidam vanus, nomine Ratherius, ad quoddam monasterium metu inimicorum confugerat, qui in cella, quae ecclesiae adhaeret, nocte dormiens cum uxorem suam cognoscere tentaret, ita sicut canis ei adhaesit, ut nullatenus ab ea divelli posset. Cum igitur ita tunc se teneri sensisset, subclamavit. Rumor sublatus increbuit. Accurrerunt omnes. Illi tam motu quam verecundia confusi monachos vocari fecere. Quanta potuerunt munera loco sancto dedere. Cum diu a monachis esset oratum, dimissi sunt. Sicut autem ipsa res edocet, complexus conjugum, quia licitum erat, temporaliter punitus est ob illicitam sacri loci, ubi gerebatur, praesumptionem. At vero incestorum reatus in sanctis locis patratus ob hoc in praesenti minime plerumque plectitur, quia [Col. 0405C] tantus est, ut non transitoria, sed aeterna ultione feriri debeat. E contra vero quantum sacri loci reverentia prosit, hoc saltem valet exemplo pervideri.



CAP. LXVII.---De quodam latrone in coemeterio S. Joannis apostoli.

Quidam rex Langobardorum, sicut in ejus gentis Historia legitur, in coemeterio cujusdam ecclesiae S. Joannis sepeliri se fecit, haereticus tamen perseveravit. Cujus tumulum quidam fur effringens, ornamenta, cum quibus rex sepultus fuerat, asportavit. Eidem vero S. Joannes per visionem dixit: Cur ausus [Col. 0405D] es corpus istius hominis contingere? fuerit licet [Col. 0406A] non recte credens, mihi tamen se commendavit. Quia igitur hoc facere praesumpsisti, nunquam in meam basilicam ingressum deinceps habebis. Quod ita factum est. Quotiescunque enim voluisset B. Joannis oraculum ingredi, statim velut a validissimo pugili guttur ejus feriretur, sic subito retro ruebat impulsus. Si ergo pro reverentia sancti loci contra violatorem sepulcri illius haeretici S. Joannes indignatus est, quantum putas, et Deus et sancti ejus irascuntur adversus quemquam, qui sancta loca quolibet modo commaculat?



CAP. LXVIII.---Incipit epistola Augustini ad Auxilium episcopum pro causa injustae excommunicationis [(12) 1Kb] .




CAP. LXIX.---Item capitula ad eamdem rem pertinentia B. Augustinus [(13) 1Kb] .
[Col. 0406B]




CAP. LXX.---De sacramento baptismatis B. Ambrosius [(14) 1Kb] .

Ubi non est plenum baptismatis sacramentum, nec principium, vel species aliqua baptismatis aestimatur, etc.


Definitio brevis de eucharistia.

Accepit itaque Christus carnem nostram non phantasticam, sed naturalem, ergo et nostra caro naturalis, unde sumpta est illa. Sed et illa naturalis, quae uniret utrasque, et faceret connaturales connaturalis et ipsa. Sed, ut ait quidam Sapiens, non ob hoc plures carnes, vel corpora, sicut nec multa sunt sacrificia, sed unum licet offeratur a [Col. 0406C] multis per loca diversa et tempora. Quia divinitas Verbi Dei, quae una est et omnia replet, et tota ubique est, ipsa facit, ut non sint plura sacrificia, sed unum, licet a multis offeratur, et sit unum corpus Christi cum illo, quod suscepit de utero virginali. Vere etenim, et incunctanter credendum in ipsa immolationis hora ad sacerdotis precem coelos aperiri, et illud angelico ministerio in sublimi deportari altari, quod est ipse Christus, qui et pontifex et hostia contactusque illius unum fieri. O quales, ut ait S. Basilius, oportet sacerdotis esse manus tantarum rerum ministras, quae communem Dominum angelico [Col. 0406D] iterum revecto officio subinde contigerunt!




ANNO DOMINI DCCCCLXXXVIII.
SANCTUS DUNSTANUS ARCHIEPISCOPUS CANTUARIENSIS.




[Col. 0407]
VITA SANCTI DUNSTANI AUCTORE OSBERNO CANTUARIENSI MONACHO
(Apud Mabill., Acta sanctorum ordinis S. Benedicti, Saeculi V, pag. 654.)





OBSERVATIONES PRAEVIAE.

[Col. 0407A] 1. Inter eximios Anglicanae Ecclesiae per saeculum X pontifices nescio an primum locum meretur S. Dunstanus, quem egregia vitae sanctitas, ait Baronius, sacerdotalis immota constantia, claritudo miraculorum, et omnia Spiritus sancti charismata illustrarunt, quibus etiam adde splendorem natalium. Inde in ejus laudes quasi certatim excurrunt Britanniae insulae scriptores, aequales, suppares, subsequentes ac recentiores. Ex aequalibus alii, teste Osberno, etsi satis eleganter, non tamen satis diligenter, sed quantum ad nocturnum festivitatis officium satis esse judicantes, sermocinandi ad populum modo scripsere. Alii autem dum nimis diligenter, quemadmodum quaeque res acta sit, explicare conarentur, elegantiam perdiderunt, atque in illud dicendi genus, quod suffultum Romanae princeps eloquentiae vocat, inciderunt. Qui vero in utraque parte dicendi elaboraverunt, ut essent festivi pariter atque secundum gestas res bene ordinati; horum scripta in illo [Col. 0407B] incendio consumpta sunt, quod ante hos annos sancta Dorobernensis ecclesia cum magno suarum rerum detrimento perpessa fuisse dignoscitur. Triplex istius ecclesia incendium commemorat Gervasius. Primum, quando beatus martyr Elfegus a Danis captus est et martyrio coronatus (nempe anno 1020). Secundum, cum Lanfrancus Cadomensis abbas archiepiscopatum Cantuariensis Ecclesiae suscepit regendum. (id est anno 1070) Tertium vero tempore Richardi archiepiscopi et Odonis prioris. Scilicet anno 974, quod postremum Gervasius Dorobernensis monachus graphice depingit. De secundo intelligendus est Osbernus, quem sub Lanfranco floruisse constat. Subdit Osbernus post praemissa: Sed ab his, inquiunt, aliqua in patrium, id est Anglicum sermonem, translata supersunt: ex quibus vel id petimus elicere, et in Latinam denuo linguam transferre.

2. Ex omnibus ergo scriptis quae de Dunstano statim post ejus mortem condita sunt, supererant [Col. 0407C] tantum Osberno scribente primi ac secundi generis lucubrationes, quae vel ad nocturnum officium sermocinandi modo; vel ineleganter, tametsi accurate, factae fuerant; quae vero accurate simul et eleganter scriptae, eas secundum illud Dorobernensis ecclesiae incendium consumpserat. Secundi generis auctorem reperi in ms. codice monasterii Vedastini apud Atrebates, cujus auctoris scriptio adeo salebris scatet, ut mihi luce indigna videatur: maxime cum non integra, sed mutila sit in codice Vedastino, qui in obitu Dunstani deficit. Ejus orationis specimen [Col. 0408A] esto Prologus, Albrico seu Alfrico Elfricove altero post Dunstanum Cantuariensi archiepiscopo nuncupatus in hunc modum: Perprudenti domino Arconti Albrico, omnium extimus sacerdotum B. vilisque Saxonum indigena, alta polorum gaudia. Te quidem, pastor praecelse, ob enormitatem divulgatae peritiae, perque magnificam placidam privilegii dignitatem, ad insuperabilem mihi tuitionem caeteros quosque, quamvis sint doctrina perspicui, excipiendam secernam, qui quodam luculento competentis facundiae calamo, decentis aeditui, almi scilicet Dunstani, merita monumenta protelare conarer, in incoepta gloriosae vitae ipsius prooemia omnem hujus opusculi diffinitionem degeneri vitiorum stylo, ut cernis, attaminando foedarem. Quapropter primus prae caeteris hujuscemodi dedecus patula protestatione tuae serenitati profiteor, meque adeo more aligerorum, qui se priusquam professionis vocem emittant, alarum plausibus flagellare videntur, [Col. 0408B] propriis verborum verberibus, tuis provolutus genibus, exonerans affligo, etc. Hic ille stylus boni oratoris, quem esse Bridferthum coenobii Ramesiensis monachum conjicio, tum ex B littera nominis initiali, quam praefert Vedastinus codex, tum ex aetate Bridferthi, quem Abbonis discipulum fuisse Pitseus tradit, atque sub annum 980 vixisse. Certe quisquis ille est B. hujus stribiliginis auctor, Dunstano aequalem fuisse intelligitur ex his verbis quae sub finem vitae leguntur. Aequum tamen esse arbitror, ut ea saltim quae vel egomet vidi, vel audivi, justa Dei admonitione stimulatus proposse charitatis enodem. Denique scripsit sub Aelfrico archiepiscopo, qui anno a Dunstani obitu secundo Cantuariensi Ecclesiae praeesse coepit. Unde non est contemnenda ejus auctoritas in singularibus factis exponendis, quae ab eo identidem mutuabimur, et in notulas referemus. Redeo ad Aelfricum archiepiscopum, quem Gervasius tertium a Dunstano constituit, nempe post Athelgarum et Siricium: Willelmus [Col. 0408C] Malmesburiensis Ethelgaro, quem anno uno sedisse dicit, proxime substituit. Unde mirari subit, Godwinum ita fuisse hallucinatum, ut dicat Alfricum a Willelmo praetermissum in suo archiepiscoporum Cantuariensium catalogo. Willelmi haec verba sunt: Hoc de medio facto, scilicet Ethelgaro, sedit annis XI Wiltunensium prius episcopus Aelfricus, qui et ante abbas Abendonensis fuerat. De quo quod quidam dicunt, eum Cantuariae monachos proturbatis clericis posuisse, verisimile non videtur. Constat enim monachos in ecclesia sancti Salvatoris fuisse [Col. 0409A] a tempore Laurentii archiepiscopi, qui primus beatissimo Augustino successit, etc. Post eum Siricius, etc.

3. Post B. Vitae S. Dunstani primarium scriptorem, nullum reperio ante Osbernum Cantuariensem monachum, de quo ita Willelmus in lib. de Regibus Anglorum, cap. 8, ubi de Dunstano: Plura et non contemnenda de viro volentem dicere revocat Cantuariae cantor Osbernus, qui ejus Vitam Romana elegantia composuit, nulli nostro tempore stylo secundus, musica certe omnium sine controversia primus. Osberni lucubrationem, non eam esse quae a Surio edita est, tametsi a Baronio aliisque sub Osberni nomine laudata, sed eam esse constat quam nunc primum damus ex ms. codice Thuano-Colbertino, in quo exstant Osberni libelli duo, unus de Vita, alter de Miraculis S. Dunstani. Horum libellum stylus apprime respondet elogio, quod Willelmus auctori tribuit. Osbernum porro sub Lanfranco archiepiscopo floruisse intelligitur ex libro [Col. 0409B] Miraculorum, ubi, jubente Lanfranco, praedicationis officium etiam obiisse dicitur. Hunc scriptorem Vitae venerabilis appellat Willelmus in lib. II, de Pontificibus Anglorum, cap. 2, ubi totidem ejus verba de Algaro refert, qualia hic habet in sequentis libri num. 41.

4. Alium rerum a S. Dunstano gestarum praeconem Surius exhibuit sub nomine Osberti monachi Cantuariensis. Sed vereor ne (ut Trithemius) pro Osberno ingesserit nomen Osberti. eique tribuerit Vitam ab se editam, quoniam Vitae S. Dunstani scriptorem Osbernum ex Willelmo aliisque forsan didicerat. Osbertum tamen appellabimus hunc auctorem, non Osbernum ut Macheuvius et plerique alii perperam, existimantes eum non alium esse ab Osberno, quem apud Willelmum legerant. Osbertum vero, seu quisquis est Vitae Surianae auctor, non anno 1020, ut apud Surium legitur, sed potius anno 1120 scripsisse intelligimus ex libro Miraculorum [Col. 0409C] ab eodem condito, et a Surio multis omissis in compendium redacto, quem integrum ex ms. codice Compendiensi habuimus. In eo siquidem libro mentio fit de nonnullis rebus tempore S. Anselmi patratis, quas suo loco referemus, contenti ea proferre, quae apud Osbernum aut non ita explicata habentur, aut penitus desiderantur. Hunc autem librum ejusdem esse auctoris persuadet brevis prologus, quem ei praefixum in consequentibus leges.

5. Praeter hos auctores, qui data singulari opera de S. Dunstano scripsere, inveniuntur etiam alii qui satis prolixe de eo egerunt. Hos inter praecipui sunt ex antiquis Willelmus Malmesburiensis in libris tum de Regibus, tum de Pontificibus Anglorum; Gervasius Dorobernensis monachus in libro de Actibus pontificum Cantuariensum; Rogerius Hovedenus in parte priori Annalium; Aelredus abbas Rievallensis; Joannes Bromtonus; ex chronologis, Saxonicus post Bedam; Matthaeus Westmonasteriensis, [Col. 0409D] Trithemius in lib. III et IV de Viris illustribus ord. S. Benedicti: ex recentioribus scriptoribus Baronius, Harpsfeldius, Thomas Macheuvius, et plerique omnes historici Anglicani. Falsus est Ditmarus, qui Dunstanum cum Elfego ejus successore quarto confudit in Chronici lib. VII.

6. Dunstanus, teste Willelmo in lib. II de regibus Anglorum, cap. 8, prius abbas Glastoniae, postea episcopus Wigorniae, tum simul Londinensis, mox archiepiscopus Cantuariae, multae in saeculo potentiae, magnae apud Deum gratiae, illic Martham, isthic exhibebat Mariam. Quod praeter scita canonum de sede in sedem translatus, quod simul Wigorniensem et Londinensem cathedram occupavit, id non viri optimi cupiditati aut ambitioni, sed eximiae ejus sanctitati, regum urgentissimae voluntati, atque adeo Ecclesiae Anglicanae necessitati tribuendum est, factumque repugnante semper Dunstano, Ipse, addit Willelmus, artium liberalium in [Col. 0410A] tota insula post regem Alfredum excitator mirificus; ipse regalium locorum reparator munificus: in reges et delinquentes insonare terribile; pauperes et mediocres juste sustentare, in tantum et in frivolis pacis sequax: ut quia compatriotae in tabernis convenientes, jamque temulenti pro modo bibendi contenderent, ipse clavos argenteos vel aureos vasis affigi jusserit, ut dum metam suam quisque cognosceret, non plus subserviente verecundia vel ipse appeteret, vel alium appetere cogeret. Hoc postremum in Dunstani Actis non legitur, sed zelus ejus contra delinquentes inde maxime illustratur. Hic quid regalibus locis, id est monasteriis, quid artibus reparandis contulerit, paucis investigandum.

7. Cum Dunstanus in Angliae lucem prodiit, usque adeo monachismus defecerat a tempore Danorum, ut vix in paucissimis coenobiis vita monastica reliqua esset. Nondum in Anglia, inquit Osbernus num. 6, communis vitae ratio colebatur, non usus deserendi proprias voluntates hominibus affectabatur. [Col. 0410B] Abbatis nomen vix quisquam audierat, conventus monachorum vix quisquam satis noverat: sed cui forte id voluntatis erat, in peregrinam vellet transsigere vitam, is modo solus, modo paucis ejusdem propositi comitatus, patrios fines egrediebatur. Id ita explicat Osbernus ipse in Vita S. Odonis archiepiscopi, ut dicat, studium religionis ob multiplices diversorum eventuum casus usquequaque coepisse defervere, ob idque Odonem a Floriacensibus postulasse sanctae religionis habitum. Perseverabat tamen quibusdam in locis monastici status nomen, nempe (ut Crulandense monasterium aliaque omittam) Cantuariae in ecclesia cathedrali, quod diserte attestatur Gervasius ejus loci monachus, qui relatis Osberni verbis Cantuariensem ecclesiam excipit. Sed ita eo in loco deformata erat religio, ut monachi more comitum potius quam monachorum ibi viverent, teste Osberto in Miraculis S. Dunstani. Caetera fere loca occupabant clerici vitae solutioris: quae clades [Col. 0410C] non solum Danis tribuenda est, sed etiam Edwio flagiosisissimo regi, qui in Dunstani odium monachos e coenobiis deturbavit. De Malmesburiensi auctorem habemus Willelmum loci monachum in lib. II de Regibus, cap. 7: Ipsum Dunstanum monachorum principem in Flandriam propellit. Ea tempestate facies monachorum foeda et miserabilis erat. Nam et Malmesburiense coenobium, plusquam ducentis septuaginta annis a monachis inhabitatum, clericorum stabulum fecit. Non tulit hanc cladem Dunstanus, quin ab exsilio revocatus fugientem religionem in claustra revocavit. Qua de re ita Osbernus: Aucta est religio per Angliam in tantum, ut quadraginta et octo monasteria monacbis vel sanctimonialibus instituerentur, cooperantibus beato Dunstano in hoc viris venerabilibus. Oswaldo videlicet, qui primo Wigorniensis, postea fuit episcopus Eboracensis, et Athelwoldo episcopo Wintoniensi. Quorum acta hic consule. Ejus rei gratia edita est Eadgari regis nomine, [Col. 0410D] Dunstano haud dubie procurante, imo et dictante, Concordia de uniformi ritu servando in monasteriis omnibus Anglicanis, quae ad quinquagenarium numerum adaugere pius rex volebat, cujus rei praecipuus incentor fuit Dunstanus. Haec Concordia integra exstat apud Clementem Rainerum in Appendicis pag. 77, et apud Seldenum imperfecta.

8. Et quidem in primis Glastoniense seu Glestoniense monasterium, ubi prius solitariam vitam duxerat vir sanctus, postliminio restituit monachis. Nam antea Glestonia regalibus stipendiis addicta, monasticae religionis prorsus erat ignara, teste Osberno num. 6. Locus est apud Westsaxones in episcopatu Willensi, pago Somersetensi, qui tres virorum abbatias habebat, Glastoniensem, Adelingensem, et Miclaniensem. De his agit Willelmus in lib. II de Pontificibus Anglorum, cap. 5, et de Glastoniensi quidem in hunc modum: Glastonia est villa, in quodam recessu palustri posita, quae tamen [Col. 0411A] et aequo pede aditur, nec situ, nec amoenitate delectabilis. Ibi primo rex Ina consilio beatissimi Aldelmi monasterium aedificavit, multa illuc praedia, quae hodieque nominantur, largitus. Et varia quidem vicissitudine temporum, sed indeficientibus successionibus, congregationibus monachorum splenduit locus usque ad Danorum sub Elfredo rege adventum. Tunc enim, ut caetera, desolatus, aliquantis annis notos desideravit incolas. Porro quidquid turbo bellorum obtriverat, reparavit egregie Dunstanus, qui prius eo loci vitam solitariam monachus actitarat. Postmodo vero liberalitate regis Edmundi omnia quondam appendicia, et iis multo plura nactus, abbatiam composuit, qualis nunquam in Anglia sit, fueritve, etc. Mitto quae de Glastonia dicuntur in Monastico Anglicano; sed Vitae Dunstani scriptor B. nonnulla addit hoc loco minime praetermittenda: Erat autem quaedam regalis in confinio ejusdem praefati viri (Heorstani Dunstani patris) insula, [Col. 0411B] antiquo vicinorum vocabulo Glestonia nuncupata, latis locorum dimensa finibus, piscosis aquis stagnans, atque circumdata fluminibus, et plurimis humanae indigentiae apta usibus, atque sacris (quod maximum est) dicata muneribus. In ea siquidem ipsius loci primi catholicae legis neophytae antiquam Deo dictante reppererunt ecclesiam, nulla hominum arte constructam, imo humanae saluti coelitus paratam: quam postmodum ipse coelorum fabricator multis miraculorum gestis multisque mysteriorum virtutibus hanc sibi sanctaeque genitrici suae Mariae consecratam fore [id est esse] demonstravit. Huic etiam aliud addiderunt oratorium, quod Christo ejusque sancto apostolo dedicaverunt . . . . Contigit ergo hujuscemodi causis praedictum virum Heorstanum, comitante secum beato puero Dunstano, transire Glestoniam: et cum inibi causa orationis pernoctarent, ecce suavissimi soporis felicem obtexit pausatio puerum, viditque mentis excessu quemdam senem niveo candore vestitum, per amoena se sacri [Col. 0411C] templi atria ducentem, ac monastica aedificia, quae post per ejus pastoratum aedificanda fuerant, demonstrantem, eo ordine quo nunc statuta referuntur fuisse. Confer sequentem Vitam.

9. Praeter ea, quinque alia monasteria Dunstanus erexit ex rebus quae sibi ex haereditate obvenerant, apud Osbernum num. 16. Ad haec monachos in Novo monasterio Wintoniensi instituendi auctor fuit Dunstanus, ut dictum est superius in actis S. Aethelwoldi, quae tu consule. Atque ad Dunstanum pertinet id quod de cujusdam Wintoniensis ecclesiae dedicatione legimus apud B.: Interea religiosi Wintoniensium cives invitaverunt eumdem Dei pontificem ad quamdam novae ecclesiae dedicationem, quam in sua civitate Wintonia, qua regimen praesulatus ipse tenebat, pro summi Numinis reverentia condiderant in parte meridiana popularis plateae, quae nunc ecclesia occidentali parte omnibus ecclesiis vicinior perhibetur esse. In cujus consecratione adfuit inter [Col. 0411D] alios plures cum pontifice etiam Dunstanus cum praecipuis unus: qua dedicata, coegerunt more humanitatis virum venerandum cum suis ad parata charitatis convivia laetum diem pro tanti viri veneratione proque consecrationis ducentes celebritate. Pontifex autem post gratiarum actionem, cum suis imminente jam nocte surrexit, et data benedictione ad propria remeavit. Et venerunt incedentes per viam ad ecclesiam beato papae Gregorio consecratam: ibique subsistens episcopus dixit B. Dunstano: Compleamus hic apud oratiorium sancti Patris nostri Gregorii nostram Completorii horam. Et accesserunt post voces orationum, jungentes capita sua in unum, quo confessiones suas solita consuetudine vicissim proderent. Notandus hic locus de confessione ad Completorium: Qua peracta, dum daretur ab episcopo delictorum remissio, lapis permagnus ab alto aere irruit, et parcente Domino inter utriusque [Col. 0412A] capita vehementi lapsu in terram corruit: tantumque tangens capillos utriusque capitis, nullum eorum laesit. Quem, ni fallor, ille malignus cujusque justi operis inimicus ex improbitatis suae jaculis furiendo dejecit, quasi geminam iram in utrisque foret ulturus. Haec referenda duxi hoc loco, quod apud Osbernum et Osbertum desiderentur.

10. Simile quiddam ipsi Dunstano item accidit in funere cujusdam fratris sui germani, cui curam Glestoniensis rei familiaris ipse abbas commiserat. Erat namque (sic narrat B.) huic eidem vero Dei ex humana parentum propagatione quidam germanus frater, nomine Wulwinus, quem sibi forinsecus in villarum suarum negotiis potentem praepositum, ne vel ipse vel quispiam ex monastica professione foris vagaretur inepta rei saecularis discursione, constituit. Hic nempe post emensum temporis sui spatium lethali conditione praeventus, temporalem necem obiendo subibat. Hac de causa contigit omnes [Col. 0412B] praescripti templi monachos ad funus ipsius exisse, nullumque, excepto abbate solo parvoque scholastico, qui postea pontifex effectus haec nobis intimavit, domi remansisse, ut cum sacris exsequiis exanime corpus ad monasterium, quo tumulaturum erat, perducerent. Interea abbas cum eodem scholastico ambulabat ad videndum, ut autumo, si jam fratres cum defuncti corpusculo propinquassent: et dum semper ex more psallentes incederent, venit ex improviso ultra antiquam ecclesiam quoddam missile saxum vehementi volatu conans beati Patris caput collidere: sed Deo defendente nequibat. Verumtamen pileum, quo caput velabat, procul quasi perticam unam a capite decussum projecit. Qui conversus dixit secum incedenti scholastico: Accelera ergo, et cape quantocius hoc rotabile saxum, ut deferas eum conspiciendum ad me. Quod cum ille nimis ponderosum ex jussu Patris vix elevando reveheret, ait venerandus pater Dunstanus: O adversans inimice, jam diu ex [Col. 0412C] industria maligna hujus mihi lapidis ictum insidians praeparabas. Non enim erat testimonium multorum hujusmodi lapides admodum magnos vel modicos in his Sumersetensium finibus [reperiri] nisi forte in quibuslibet lapideis operibus. Et idcirco palam patuit de cujus improba manu emissus prosiluit. Verumtamen post haec jussit ipsum saxum, licet in sui detrimentum missum fuisset, custodiae invectum quasi pro testimonio reservari. Haec referre quoddam operae pretium duxi, tum ut Dunstani cautio pro monachis appareat, quos a saecularibus negotiis liberos curabat: tum ut notus fiat ejus frater Wlfwinus, de quo nulla alibi mentio. Habemus itaque regale Dunstani genus, patrem Herstanum, matrem Kynedridam, fratrem Wlfwinum, patruum Athelmum pontificem Cantuariensem, et consanguineum Cynewium episcopum.

11. His omnibus monasteriis addendum occidentale S. Petri apud Lundoniam. Dunstanus quippe cum ibi archiepiscopus esset, abbatem apud Westmonasterium [Col. 0412D] fecerat Wlfinum, teste Willelmo Malmesburiensi in lib. II ubi de Episcopus Schireburnensibus, instructo ad duodecim monachos coenobiolo, ubi quondam Mellitus ecclesiam S. Petro fecerat.

12. Non solum porro rem monasticam, sed etiam litterariam in Anglia restituit Dunstanus, contestante non solum Willelmo, sed etiam Aelfrico apud Spelmannum in tomo I Conciliorum pag. 618, ubi legitur a tempore Aelfridi regis usque adeo litterarum studium defecisse, ut sacerdos nullus Anglicus epistolam nosset vel Latine edere, vel e Latino interpretari, usque dum archiepiscopus Cantuariae Dunstanus et episcopus Aehtelwoldus hanc in monasteriis resuscitarent cognitionem. Plura et Dunstanus ipse scripsisse dicitur apud Pitseum, nempe formulas benedictionum archiepiscopalium, tractatum parvum in regulam S. Benedicti, item De regula vitae monasticae librum unum. Ad haec, Contra malos sacerdotes, [Col. 0413A] de Eucharistia, De decimis, De occulta philosophia, De ordinatione cleri, epistolas varias, quarum nonnullae adversus Aedwinum; quae omnia ut pro veris habeantur, imperare nolim, sed tamen quaedam vera esse fatendum est. Et primo quidem ipsius fetus est Decretum pro concordia seu uniformi vivendi ratione monachorum, sub nomine Eadgari regis conditum, de quo superius num. 7, et forsan is est liber de regula vitae monasticae a Pitseo laudatus. Deinde certum est quod de eo legitur in sequentis Vitae num. 34, nempe ipsum vacasse non solum lectioni, sed etiam codicibus emendandis; quo in genere sancti Benedicti Regulae operam impendit. Ex ejus epistolis unam invenimus Wlffino Wigorniensi episcopo scriptam, quam damus infra ex ms. Pontificali ante annos sexcentos scripto, quod modo penes eruditissimum Antonium Faurum doctorem ac socium Sorbonicum servatur. Eidem Pontificali praemissa est Joannis papae XIII epistola Dunstano inscripta pro pallio; cujus titulus [Col. 0413B] in ms. codice observandus est. Sic autem habet: Incipit epistola privilegii, quam jubente Joanne papa suscepta benedictione ab eo Dunstan archiepiscopus a suis manibus accepit, sed pallium a suis manibus non accepit, sed eo jubente ab altare sancti Petri apostoli. Hanc epistolam Baronius partim edidit ex Willelmi Malmesburiensis libro (uti ad marginem notat) de Pontificibus: quam tamen apud Willelmum [Col. 0414A] non reperio. Quidquid sit, eam integram hic referimus ex membraneo codice, maxime cum nec in nova Conciliorum editione integra reperiatur. (Privilegium hoc require inter epistolas Joannis XIII, Patrologiae tomo CV.)

13. Postremo in legibus ecclesiasticis Canuti regis anno 1032 editis festum sancti Dunstani XIV Kal. Junii praecipitur, cap. 24. Ejusdem memoria est in Martyrologiis exinde editis. Hic ex Harpsfeldio monendus lector, ut si forte incidat in commentitia (sic ipse vocat) illa scripta, quibus significatur reliquias beati Dunstani a Cantuaria Glasconiam delatas ad annum Domini 1012, ut ne facile circumveniatur. Eadmerum quippe in Vita sancti Anselmi commentum illud prorsus explodere, scribentem se puero corpus sancti Dunstani inventum cum tiara, annulo, pallio, et aliis pontificiis ornamentis, et lamina plumbea, quae declarabat illius esse corpus: illudque in novam a Lanfranco exstructam basilicam [Col. 0414B] illatum. Denique anno 1508 Guillelmum Warahamum archiepiscopum curasse aperiri sepulcrum, in quo caput cum omnibus ossibus et praedicta lamina repertum est. Anselmus piam de sancto Dunstano orationem composuit cum recordatione miraculorum ejus, quae exstat in nova editione, pag. 297. Nunc tempus est ut Osbernum audiamus.



OSBERNI EPISTOLA SEU PRAEFATIO.
[Col. 0413]


Occasio scribendi post alios.
[Col. 0413B]

1. Universis catholicae matris Ecclesiae filiis confrater eorum, per eam quae in Christo est regenerationem, OSBERNUS pacem bonam ac perpetuam salutem.

[Col. 0413C] Multorum saepe ac venerabilium Patrum veneranda mihi auctoritas imminuit, ut vitam magnifici Patris Dunstani litterarum monimentis tradere, atque ad Dei laudem hominumque utilitatem Ecclesiae deberem auribus insinuare. Quibus dum ego pro facienda excusatione illud et verum obtenderem esse, plura a plerisque non ignobilis usquequaque scientiae viris de hac re conscripta, vererique me hominum reprehensiones, qui forte mimos nos aut certe temerarios vocare possent, dum non tam nihil satis nos habere, quam nihil nobis satis esse posse contenderent: contra illi magis nihil satis se habere, quam nihil satis esse posse retulerunt, et hoc probabilibus rationum firmamentis velle se astruere [Col. 0413D] dixerunt. Nam eorum, inquiunt, quorum praecipuam interfuit hujus rei diligentiam habere, alii, etsi satis eleganter, non tamen satis diligenter, sed quantum ad nocturnum festivitatis officium satis esse judicavere, sermocinandi ad populum modo scripsere; alii autem dum nimis diligenter, quemadmodum quaeque res acta sit explicare conarentur, elegantiam perdiderunt, atque in illud dicendi genus, quod suffultum Romanae princeps eloquentiae vocat, inciderunt, quod facilius taedium legentibus quam aliquod audientibus emolumentum gignere consuevit. Qui vero in utraque parte dicendi elaboraverunt, ut essent festivi pariter atque secundum gestas res [Col. 0414B] bene ordinati, horum scripta in illo incendio consumpta sunt, quod ante hos annos sancta Dorobernensis Ecclesia cum magno suarum rerum detrimento perpessa fuisse dignoscitur. Sed ab his, inquiunt, aliqua in patrium, id est Anglicum sermonem, [Col. 0414C] translata supersunt: ex quibus vel id petimus elicere, et in Latinam denuo poteris linguam, Deo suffragante, transferre.



Auctoris modestia. Operis divisio.

2. Itaque his sive rationibus, sive rationum auctoribus ad scribendum traductus, malebam alienae voluntati bene dicendo obtemperare, quam propriae serviens voluntati a bene dicendo temperare. Verum ad hoc audiendum non sine quadam pudoris suffusione accedo, propterea quod omnium ora in me esse existimo, veluti in hominem more Laelii novas dicendi victorias pollicentem, et quasi ea quae ab aliis commode dicta sunt commodius se dicturum praesumentem. Sed ego neque illos minus commode [Col. 0414D] dixisse reprehendo, neque me commodius dicturum promitto; sed sive id dignum fuerit, sive pro tanta rerum materia digno contrarium, quod intendo illorum meritis aut culpae ascribo, quorum imperio atque importunitate victus haec scribo. Quamvis et mea voluntas tantum devotionis erga eumdem patrem et dominum nostrum obtinere debeat, ut si nulli vellent ista a me expetere, ego pro persona mea non dubitarem ingerere. Ita namque cum in alios me vidente, tum in meipsum me sentiente ejus merita valuere. Sed non fuit consilium quid vel in alios me vidente, vel in meipsum me sentiente hoc in libello dicere; in alio vero qui de signis ad sepulcrum [Col. 0415A] ejus perpetratis scribetur, dicere consilium fuit. Nunc autem primordia nativitatis ejus, processum aetatis cum augmento gratiae coelestis, commutationem mortalis saeculi pro immortalitate aeterni saeculi quam verissime conabor absolvere, omissis [Col. 0416A] omnibus his quae ita fuere mirabilia, ut infidelibus videantur incredibilia. Ac me quidem his enarrandis imparem scio, sed in ejus nomine in quem ipse fideliter credidit, et cui ipse fidele operis ministerium exhibuit, ista aggredi tentabo.



INCIPIT VITA SANCTI DUNSTANI CANTUARIENSIS ARCHIEPISCOPI ET CONFESSORIS (XIV KAL. JUNII).
[Col. 0415]


Dunstani parentes nobiles ac pii.
[Col. 0415B]

3. Regnante magnifico Anglorum rege Ethelestano, anno [(1) 1Kb] quidem imperii ejus primo, adventus vero Anglorum in Britanniam quadringentesimo nonagesimo septimo, cum idem rex, hostibus circumquaque subactis, pace et concordia regnum tueretur, natus est puer Dei Dunstanus Wessaxonicis Angliae partibus, magnis quidem pro saeculi [(2) 1Kb] dignitate parentibus, sed ad religionem quae Christianos decet longe majoribus. Tanta siquidem virtutis ratione viventes animum colebant, tot piis operibus laborantes insudabant, ut communem mortalibus viam ingressi, angelicis spiritibus mererentur associari, sicut eidem filio suo postmodum divina revelatione innotuit. Quod non alienum est divinitatis [Col. 0415C] consilio factum conjicere, ut videlicet tantus infans tales parentes haberet, qui cum ipsi bene viverent, tum bene vivendi formam nascituro ex se filio tradere possent. Magnum quippe Deus illum futurum praevidebat, quem ibi dulcedinis suae benedictionibus praevenerat, ubi omnes filii Adam nativae maledictionis sententiam excipiunt, si non per assumptam a Filio Dei humani habitus formam ad pristinam reformentur beatitudinem. Magnum, inquam, Deus illum futurum praevidebat, cui tantum muneris donatum est, ut ante mundo signis innotesceret, quam hunc in mundi hujus lucem mater fudisset. Atque ut caetera dilucide et ordinate procedant, hinc dicendi initia constituam.



Cereis lux coelitus reddita.

[Col. 0415D] 4. Maternis igitur sinibus sacro puerperio intumescentibus, dies Purificationis sanctae ac perpetuae Virginis Mariae illuxit festivus. Cumque vicinus undique populus ad ecclesiam eidem Virgini in Glestoniam dicatam conflueret ut devotionis suae ministerium in tanta solemnitate Regi regum Christo persolveret, contigit patrem pueri Herstanum cum conjuge sua Kynedrida advenisse, accensisque lampadibus sacris missarum solemniis interfuisse. Jamque plurimam diurni servitii partem clerus absolverat, [Col. 0416B] jam quemadmodum puerum Jesum in templum parentes inducerent recitari coeperat, cum repente majestas Domini in templo apparuit, quae omnia omnium luminaria exstinxit totamque domum tenebrosa caligine obtexit. Hinc gelidus omnium membra pavor perserpit, rigent comae, genua colliduntur. Stabant quippe sensu haerentes, et alternis obtutibus stuporem indicantes. Sed ut omnibus clarum fieret quid hac in re ea quae apparuit majestas intenderet, extemplo lux coelitus emissa in templo resplenduit, et eum quem puerpera manu tenebat cereum accendit. Si ante populus de amisso lumine miratus est, nunc majori admiratione simul et exsultatione detinebatur. Exsultabat namque praesentem se Dei gratiam vidisse, sed mirabatur [Col. 0416C] hanc sibi per feminam provenisse. Huc itaque ab omnibus perrectum, et hinc lumen omnibus porrectum. Habemus ergo novum de nova Elizabeth Joannem; habemus nostri temporis Jeremiam, quorum alterum Deus, alterum archangelus Dei in matris utero sanctificatum asseruit. Atque ut excellentiorem gratiam advertas, qua die Filius Dei a matre Virgine in templo est praesentatus, ea nimirum puer Dei in matris utero ad templum est deportatus. Lumen ad revelationem gentium, et gloriam Israel sanctus Simeon exsultando proclamabat: lumen nihilominus in terra Anglorum exortum Christus, qui verum lumen est, lumine declarabat.



Dunstani nativitas et baptismus.

5. Postquam autem edendi partus tempus advenit, [Col. 0416D] mulier genuit [(3) 1Kb] filium quantitate quidem corporis parvulum, sed ea quae praeventus fuerat gratia Dei immensum. Inde statim secundae generationis honore potitus, futuram fidei illius soliditatem jam tunc divinitus praefiguratam in nomine sortitur Dunstanus, quod petrae firmitatem sonat, parentum suorum adnotatione vocitatus. Deinde dum teneros annos infantiae sequens aetas exclusisset, et in apertos sonos linguam jam formare coepisset, ad templum nascentiae illius miraculo quondam insigne [Col. 0417A] cum oblationibus hostiarum defertur, imo ipse hostia viva, sancta Deo, placens, offertur. Ibi illis in oratione pernoctantibus apparuit vir aethereos habens vultus, et locum dixit non multo post tempore sublimandum, puerum ibidem Deo relinquendum, et beatum illum per saecula praedicandum. Tum mensoris funiculum per plana atrii extendens: Sic, inquit, aedificabitur locus iste ad praeparanda corda illorum Domino qui in hoc loco per hunc puerum Deo credituri sunt. Qua illi revelatione vehementer gavisi, immensas omnipotenti Deo laudes persolvunt, commendantes puerum in templo, ut esset Levis Domino, et portio illius Dominus existeret, quemadmodum Moysi dictum est, cum divideret Judaeorum per tribus singulas incolatus. Non erit [Col. 0417B] tribui Levi sors inter fratres suos, dicit Dominus, quia Dominus Deus pars illorum est. Unde Petrus ostendens se portionem in Deo habere, non in saeculo: Argentum, inquit, et aurum non habeo, sed quod habeo hoc tibi do: In nomine Jesus Nazareni surge et ambula. Hoc est: Aurum non est portio mea; argentum non est portio mea: portio mea Christus est. Hoc nomen munificum, hoc nomen mihi est fructuosum. Talis ergo portionis fructum tirunculus Christi in timore sancto assecutus, assidua ministratione Domino serviebat, proficiens quotidie tam in scientia pietatis quam in virtute sanctitatis.

6. Ea tempestate Glestonia regalibus stipendiis addicta monasticae religionis penitus erat ignara. Nondum enim in Anglia [(4) 1Kb] communis vitae ratio [Col. 0417C] colebatur, non usus deserendi proprias voluntates hominibus affectabatur. Abbatis nomen vix quisquam audierat; conventus monachorum non satis quispiam viderat; sed cui forte id voluntatis erat, in pereginam vellet transigere vitam, is modo solus, modo paucis ejusdem propositi comitatus patrios fines egrediebatur, et qua opportunitas vivendi licentiam dabat, illic alienigena vitam agebat. Hicque mos cum plerosque, tum vehementer adhuc manet Hibernos; quia quod aliis bona voluntas in consuetudinem, hoc illis consuetudo vertit in naturam, quorum multi atque illustres viri divinis ac saecularibus litteris nobiliter eruditi, dum, relicta Hibernia, in terram Anglorum peregrinaturi venissent, locumque habitationis suae Glestoniam delegissent, [Col. 0417D] propterea quod esset, et a civili multitudine sequestratus, et humanis usibus accommodus. et (quod maxime affectabant) peregrini Patricii [(5) 1Kb] religiosa veneratione gloriosus, qui olim evangelizando regnum Dei illuc perveniens, vita, doctrina, signis et mirabilibus multipliciter claruisse, et post omnia [Col. 0418A] haec ibidem in Domino quievisse perhibetur. Cum ergo hi tales viri talibus de causis Glestoniam venissent, nec tamen quidquid sibi necessarium erat, sufficientissime in loco reperissent, suscipiunt filios nobilium liberalibus studiis imbuendos, ut quod minus ad usum loci ubertas exhiberet, eorum quos docebant liberalitate redundaret.



Morbo correptus mira facit angelo duce.

7. Adest ergo nobilissimus in Christo puer Dunstanus inter alios unus, imo prae aliis solus, ubi paulo diligentius quam imbecilla aetas ferre posset, litterarum studio intentus acerrimo in tenello corpore languore fatigatur, adeo ut per aliquot dies nec quid ageret, nec quid ab aliis ageretur intenderet. Flebat autem scholasticorum coaetanea turba, flebat [Col. 0418B] tota domus, familia ipsa, doctores recordantes modestiam pueri, ingenium, nobilitatem, educationem. Cumque, jam in limine mors adesse putaretur, nihilque aliud quam funeris obsequium meditaretur, ecce intempesta nocte coelestis illum medicina revisit, quam ei per angelicum ministerium Christus exhibuit. At, ne qua salutis innecteretur mora, ubi divina provenerat medicina, confestim de lectulo surgens doloris, ad templum Deo gratias acturus moderata velocitate currit, habens illum in itinere ductorem, quem in aegritudine habuit salvatorem. Stupefacti de magnitudine facti qui domo erant, qui aegrotantis illius curam gerebant, lento pede pereuntis vestigia terunt, finem rei curiosa agilitate explorantes. Necdum itineris [Col. 0418C] medium confecerat, cum malignus spiritus sive ejus saluti invidens, seu futuram religionem suspectam habens, latrantium canum multitudine stipatus occurrit, viamque eunti intercludere contendit. Exclamat itaque puer Christum pavore conterritus, sed ductoris sui praesidio vallatus, virgam arripit, quam in faciem obsistentis simulacri vibrans, ipsum cum omni comitatu in fugam compellit. O sanctum et terribile Christi nomen, sapientibus absconditum, parvulis revelatum! ecce draco quem initium figmenti sui finxit Deus ad illudendum ei, non solum ab angelis Dei illuditur, verum etiam a puero parvulo superatur. Vere detracta est ad inferos superbia ejus, in profundum laci concidit cadaver illius. Sed in quo ista noster potuit parvulus, nisi in illo qui [Col. 0418D] cum sit Deus super omnia benedictus in saecula, parvulus de Virgine natus est nobis, Filius a Patre datus est nobis. Dunstanus igitur ad portam templi veniens, sed eamdem repagulis obseratam inveniens, scalam cui inniti solebant, qui superiora templi sarciebant, ignoranter et quasi per excessum mentis ascendit. [Col. 0419A] Inde ad alteram tecti partem, qua nullus erat descensus, progrediens, angelicis manibus ad solum deponitur, et in interiora templi non patentibus claustris inducitur. Orta autem luce, dum per vicinas domos quaestio de puero facta fuisset, repertus est in templo cum his qui nocturnas custodias agebant leni sopore offusus. Rogatus ut tam mirabilis eventus modum exponeret, non esse hoc in sua conscientia respondit, et ignorantium mentes majori ambiguo deduxit. Sed hi quos explorandi gratia puerum secutos fuisse praediximus, de omnibus quae usque ad suprema templi fastigia contigerant, claro et probato sermone testificantur: caetera vero, quoniam illos et puerum latuerunt, solius Dei potentia mirabiliter patrata fuisse claruerunt. Magno igitur timore concussi [Col. 0419B] omnes qui audierunt, cogitabant quidnam esset quod puero contigisset, dicentes ad alterutrum: Quid sibi vult puer iste, cui tot et tam sancta praeconia attestantur? qui ante beatus quam natus, ante virtus prodidit gloriosum quam aetas probaret adultum. Singulari hunc gratia praeditum videmus, quem angelus aegrotum sanavit, diabolus sanatum contremuit, Ecclesia signata excepit. Et denuo orantes: Augeat, inquiunt, Deus meritum pueri ad gloriam sui. At ille regentis se Christi spiritu repletus, aures quidem corporis a suis laudibus avertebat, sed in secreto pectusculi Deum benedicebat. Ab illo itaque die in tanta admiratione habitus est, ut plurima illum utriusque sexus multitudo, quamvis adhuc delicatum, videre cuperet. Ipse vero [Col. 0419C] quanto excellentiora audiebat, tanto de se minora sentire.



Ordines minores suscipit. Lectioni et scientiis dat operam.

8. Jamque vernans aetas adolescentiae decus induerat, cum eum parentes sui sacros ordines rogarent suscipere, ut qui fuerat a primaeva aetate Domino electus, per hujusmodi gratiam eidem conjunctus adhaereret. Quorum ille voluntati humiliter parens minores gradus [(6) 1Kb] et habitu suscepit et vitae honestate servavit. Tum vero quod illi aetati non parvo ornamento est, certabat omnes officio superare, gratia et affabilitate omnes anteire, servare pudicitiam, fugere lasciviam; appetitor honesti, turpitudinis [Col. 0419D] exsecrator, majorum natu colloquiis adesse, juvenum ludicra declinare; ciborum abstinens, somno temperans, incessu gravis; neque facile moveri loco, neque abrupte loqui; magnae fidentiae ad incipiendum bonum, constantiae ad perficiendum; principium bene agendi Deum semper habere, finem vero eidem commendare. Moribus quoque bonis accessit studium sacrae lectionis, cujus exercitio et vitiorum importunitates evitabat et virtutum augmenta nutriebat. Et quoniam studium parvam habet efficaciam ubi naturale ingenium non suggerit intelligentiam: [Col. 0420A] auctore Deo sic utraque praeditus erat, ut et facilitate ingenii quamlibet rem acutissime intelligeret, et occupatione studii quodcunque intellectum fuisset firmissime retineret. Ex quo brevi factum est, ut neque praeceptoribus suis imperitior, et condiscipulorum peritissimis multo esset ipse peritior. Philosophorum scientias, quas earum rerum quae sunt, et quae aliter esse non possunt, cognitionem veritatis vetustas esse diffinit; ut sunt magnitudines, et earum aliae manentes motuque carentes, aliae vero quae mobili semper ratione vertuntur, nec ullis temporibus acquiescunt, multitudines quoque, et earum nihilominus aliae per se, aliae in relatione positae. Horum, inquam, scientias diligenti excoluit ratione, magnam in his et constantem [Col. 0420B] perspiciens esse perfectionem; et quamvis omnibus his artibus magnifice polleret, ejus tamen multitudinis quae musicam instruit, eam videlicet quae instrumentis agitatur, speciali quadam affectione scientiam vindicabat, sicut David psalterium sumens, citharam percutiens, modificans organa, cymbala tangens, sed non sicut hi quorum inertiam et luxoriosum otium noster propheticus increpat armentarius: Qui dormitis, inquit, in lectis eburneis, et lascivitis in stratis vestris, qui comeditis agnum de grege, et vitulos de medio armenti, qui canitis ad vocem psalterii sicut David, putaverunt se vasa cantici habere bibentes in phialis vinum. Nec eo ista commemoramus, quo his opus esse ad perfectionem tendenti arbitremur, sed ut multiplices Dei gratias in [Col. 0420C] juvene commendemus. Nam omnibus saecularibus studiis praeferebat scientiam pietatis, quae in evangelicis et apostolicis continetur litteris, dum sua semper ingenia sanctorum Patrum auctoritati contradens, et ambas res ad easdem litteras conferens, fidem veram, morum disciplinam, et (quod unum ac solum prae omnibus rebus quaerendum est) vitam aeternam se invenisse gaudebat. Sicut David ergo noster symphonista vasa cantici habuit; quia usum illorum non nisi in divinis laudibus expendit. Praeterea manu aptus ad omnia, posse facere picturam, litteras formare, scalpello imprimere, ex auro, ex argento, aere et ferro quidquid liberet operari.



Ab Athelmo traditur regi Ethelstano.

[Col. 0420D] 9. Tunc audita fama venerabilis viri Cantuariorum archiepiscopi Athelmi [(7) 1Kb] , cujus ipse erat nepos et filius fratris, permissu parentum suorum proficiscitur ad eumdem, quatenus tanti parentis et cognitionem haberet, et vitae illius exemplo juveniles mores informaret. Laetabatur itaque episcopus nimis in adventu nepotis, considerans in illo venustatem corporis, animi vigorem, ac totius honestatis eminentiam. Unde eo quo afflatus est Dei spiritu vas illum electionis futurum praenoscens, potiori gradu decorare, et regi Ethelstano familiari contestatione [Col. 0421A] eum studuit commendare. Hunc, ait, juvenem mihi quidem plurimum, regiae vero stirpi nonnullo consanguinitatis jure devinctum, vestrae excellentiae commendo, ut stet jugiter in conspectu vestro, audiatque verbum ex ore domini mei regis. Experiar in illo gratiam vestram, quam multiplicem in maximis saepe rebus expertus sum, et deinceps amplius experturum me confido. Quod rex, prompta cordis alacritate accipiens, oblatum juvenem gratissime excepit, unice dilexit, post haec necessariis quoque rebus regia vice praeesse constituit. Dunstanus igitur, terreno degens in palatio, egrediebatur et ingrediebatur ad imperium regis, et prosperatum est in manibus ipsius quidquid operis ipse coepisset. Et nunc quidem surgens ad orandum Deum, nunc sedens ad [Col. 0421B] dijudicandas causas hominum, ita se sapienter ac circumspecte agebat, ut et Deo per omnia placeret, nec aliquem pie viventium sua culpa offenderet; Dominus enim cum illo erat, et omnia opera ejus dirigebat. Iterum cum videret dominum regem saecularibus curis fatigatum, psallebat in tympano sive in cithara, sive aliquo quolibet musici generis instrumento: quo facto tam regis quam omnium corda principum exhilarabat.



Cithara coelitus dat sonum.

10. Tunc cujusdam matronae [(8) 1Kb] frequenti ac religioso rogatu compellatus est, ut ei stolam sacerdotalem artificiosa operatione perpingeret, quam postea ad divinos cultus aurifactoria imitatione figuraret. Qui assumpta in manibus cithara in pariete [Col. 0421C] suspendit, opus ad quod venerat diligenter instituit. Cumque manum operi, cor autem atque labia Deo praepararet, apparuit in domo gloria Domini, quae illum jocunda suavitate reficiebat, caeteros vero insolita admiratione exterritos reddebat. Nam cithara [(9) 1Kb] illius quam parieti affixam fuisse diximus, ita ut erat pendens in paxillo, absque ullo moventis duntaxat hominis impulsu, consuetam omnibus hujus antiphonae melodiam acutissima simul ac discretissima modulatione personuit: Gaudent in coelis animae sanctorum qui Christi vestigia sunt secuti: et quia pro ejus amore sanguinem suum fuderunt, ideo cum Christo gaudebunt in aeternum. Exsiliunt itaque obstrepentes puellulae, materfamilias, omnisque domus clientela vociferans hominem nimium esse sapientem, [Col. 0421D] amplius eum quam quod expediat scire. At ille mundissimo mundissimi cordis intuitu coelestem musicam illam intendens, admoneri se intelligit ut vias duriores arripiat ut Christi vestigia propius sequatur, ut sanguinis sui effusionem non metuat, si Dei regnum et vitam delectat habere aeternam. Audivimus olim rudentem asinam verba edidisse, citharam vero sine humano pulsu sensualiter cecinisse [Col. 0422A] nunquam audivimus. Illa insidentem ne moreretur retinuit; ista ne mors timeretur admonuit. Illa angelicos vultus pertimescens subsedit; ista ad aspectum Dei et angelorum illius omnes audientes invitavit. Sed haec tua sunt, Christe, magnalia, quae in tuo Dunstano operari et per nostrum ministerium praedicari hominibus voluisti.



Dunstanus aulicorum invidiam fugit.

11. Accensus igitur furore diabolus quod tam sanctis principiis juvenem niti conspiceret, in invidiam aliquorum eum conatus est adducere, ignorans malam voluntatem suam Deo famulari ad perficiendam Dei bonam voluntatem in homine, quem ad congaudendum et conregnandum ipse praedestinaverat. Inflammat itaque invidiae stimulis operarios iniquitatis, [Col. 0422B] qui conficto mendacio opinionem juvenis apud regem laedant, asserentes illum malis artibus imbutum, nec quidquam divino auxilio, sed pleraque daemonum praestigio operari. Advertens autem Dunstanus faciem regis non esse sicut heri et nudiustertius, palatio discedere parat, malens regem sponte [(10) 1Kb] sua deserere, quam ipse a rege invitus derelinqui. Quod ubi compertum est ab his qui probitatis illius improbissimi aemulatores exstiterant, insidiis iter obsident, socios disturbant, illum equo dejiciunt, suppliciis affligunt, postremo vinculis irretitum in cisternam quae juxta erat, depellunt. Cum interim horrendo molossorum agmine defensus, a quibusdam hominibus invenitur, quorum studio ac pietate ad vicum fovendus transfertur. Tum ille ex profundo [Col. 0422C] cordis suspirio ingemiscens: O saeva propinquorum meorum vesania in caninam saevitiam ex dilectionis humanitate mutata! nam irrationalis canum natura dilectionem mihi humanitatis blandiendo exhibuit; propinquitas vero, humanitatem oblita, infestantium me canum severitatem ostendit. Intellexit ergo hoc esse principium certaminis, ad quod illum divinus citharoedus praemonuit.



Elfego episcopo hortante, dein morbo accedente, fit monachus et presbyter.

12. Profectus autem inde cognatum pontificem adiit Elfegum [(11) 1Kb] , qui tunc temporis Wentanae praesidens Ecclesiae vitam virtutibus decorabat. A quo frequenti supplicatione rogatus, ut monachum indueret, quatenus qui angelicae conversationis initia [Col. 0422D] haberet, perseverantiam in habitu demonstraret. Respondit ille excellentioris gratiae esse qui in saeculo consenuit, et tamen quae monacho digna sunt fecit, eo qui se monasterio dedit, nec quidquam aliud praeter quam quod sibi statutum est post haec facere potuit. Alterum, inquit, necessitatis est, alterum vero libertatis. Ad haec episcopus: Omnibus, ait, in commune summa necessitas est, ut qui ignem [Col. 0423A] gehennae voluerit effugere, ignem concupiscentiae studeat exstinguere. Ignis vero concupiscentiae non multum exstinguitur, si fomenta illius humanis sensibus non subtrahuntur. Sicut enim ligna ad ignem, sic ea quae sensibus subjacent ad concupiscentiam. Sed nulla erit fomentorum subtractio, si saecularium negotiorum non fuerit renuntiatio. Ex quibus omnibus id elicitur, ut si ignem gehennae volueris effugere, saeculo studeas renuntiare. Ad haec quod praecipue in mundo appetitur, libertas est hominis. Hac enim omissa, caetera possideri nequeunt: quod si possidentur, illa non desinit habere. Quapropter quandiu illam retinueris, illud Deo non dedisti quod maxime dilexisti. Ut ergo des quod maxime diligis, illa desinat habere. Cum igitur his et hujuscemodi [Col. 0423B] verbis per singulos dies episcopus insisteret, et Dunstanus aut veris, aut verisimillimis rationibus insistentem differret, quadam vehementer die hoc cogitationis ambiguo pulsatus est, ut quid in vita quam maxime appetendum fuisset, virtus an voluptas, uxor an virginitas, magnopere deliberaret. Quem sub tali ambiguo positum gravissima febris [(12) 1Kb] invasit, atque ad desperationem vitae perduxit. Jacebat itaque sine exspectatione salutis aegrotans, nec ullum intuentibus viventis sensum praebens. Tunc ex insperato revalescens: Hic, ait, legibus voluptatis renuntio, hic me sempiternum sibi adversarium promitto. Nil cum uxore foederis paciscar; sola me virtus militem habebit. Insanum quippe est illam animi mei dominatricem sustinere, quae nec viventes [Col. 0423C] reddit sanatos, et morientes relinquit desperatos. Virginem me Virginis filius huc usque servavit, virginem me virginum regina Maria habebit. Confestim accito ad se episcopo, postulat sibi dilatae religionis benedictionem dari. Episcopus immensa laetitia pro salute simul et conversione juvenis perfusus, celeriter illum [(13) 1Kb] monachali et sacerdotali gratia promovit, attitulans [(14) 1Kb] ecclesiae beatae Mariae virginis, cui eum ab initio parentum suorum sponsio dicavit.



Glastoniae in angusta cella inclusus, diabolum egregie excipit.

13. Consummatis autem primis incoeptae conversationis diebus, cum eum episcopus adversus insidias diaboli et sermone instruxisset et auctoritate [Col. 0423D] roborasset, dimisit illum proficiscentem ad locum suae generationis principium, ibique in ecclesia praefatae Virginis mansitabat, operans ea quae piae religionis norma exigebat. Cui etiam adhaerentem cellam, [Col. 0424A] sive destinam [(15) 1Kb] , sive speleum, sive alio quolibet nomine rectius nominari potest (non enim invenio qua id appellatione quam proxime vocem) cum non tam humani habitaculi, quam formam gerat sepulcri, propriis laboribus fabricavit. Ut enim de re quam ipse vidi testimonium feram, quantum mea fert aestimatio, longitudo ejusdem cellae non amplius quinque [(16) 1Kb] , latitudo vero duos semis pedes habet: porro altitudo staturam exprimit hominis, si quis in defossa terra constiterit. Aliter enim neque satis ad pectus porrigitur, ut, sicut dixi, magis mortui videatur sepulcrum, quam viventis habitaculum. Unde manifestum est illum neque jacendo somnos cepisse, et stando semper Deum orasse. Ostiolum autem idem est quod paries. Quod enim ingredienti [Col. 0424B] ostium, idem ingresso paries fiebat. Neque vero in tantillo opere ostium nisi in toto fieri valebat. Medium ostioli fenestrellam aperit, per quam lumen operanti irradiavit. Miserum me ac peccatorem fateor inspexisse sanctum sessionis ipsius locum, vidisse quaedam etiam manuum illius opera, peccatricibus manibus contrectasse, oculis apposuisse, rigasse lacrymis, et flexis genibus adorasse. Recordatus namque sum quam saepe clamantem me in periculis exaudierit, quam misericorditer anxiatus fuerit; et idcirco neque lacrymis temperare, neque (si fieri potuisset) inde recedere volebam. Haec juveni domus, hic lectus, hoc de toto mundo spectaculum. Sed his angustiis ampla et spatiosa urbium moenia comparari non possunt, cum per easdem angustias [Col. 0424C] hodie et febricitantes salutem obtineant, et daemonum furores quiescant, et plurima invalitudo convalescat.

14. Verum ne paupertatem illius diabolus miserari videretur, quem ante non sinebat habitare in palatio, eum nunc nititur depellere tugurio. Fallax ergo fallacem hominis adopertus imaginem, sub obscuro vespere cellam petit adolescentis, immisso capite fenestrae incumbit, cernit illum fabrili opere occupatum, postulat sibi quippiam operis fabricari. Dunstanus autem neque ejus calliditatem advertens, neque importunitatem ferens, operi quod postulabatur animum intendit. Interim ille perversa compositione verba facere, mulierum nomina inserere, luxurias commemorare; deinde religionem ostendere [offendere], et denuo eadem [Col. 0424D] repetere. Tum vero athleta Christi quis esset intelligens, tenacula quibus ferra tenebat fortiter ignire, suppressis labiis Christum invocare. Cumque per summos fines eadem tenacula candentia videret, [Col. 0425A] sancto actus furore celeriter ea de igne rapit, larvalem faciem tenaculis includit, et totis viribus renitens monstrum introrsum trahit. Jam stando vires sumebat Dunstanus, cum is qui tenebatur a nullo pariete, tenentis se manibus aufugerat, tales immani rugitu fremens ululatus: O quid fecit calvus iste, o quid fecit calvus iste! Tenui namque sed formosa caesarie erat, et ea re talia de homine clamitabat. Mane autem facto, congregata est ad eum non parva propinqui populi multitudo, sciscitans quisnam ille clamor fuisset, qui tanta eos vehementia dormientes terruisset. Daemonis, ait, fuit ille furor, qui nusquam me vivere sinit. E cella quoque tentat ejicere. Caute vos agite ab illo, quia si vocem irati ferre non potuistis, societatem damnati quo pacto [Col. 0425B] sustinebitis? Post hunc diem Dunstanus quasi in procinctu belli manere, virtutibus diabolum ad certamen lacessere, corpus inedia macerare, animam orationibus decorare, sciens in nulla re magis diabolum superari posse, quam in ea quam Dominus dicebat jejunio et oratione. Unde cum pudicitia corporis tantam cordis munditiam obtinuit, ut vix eum latere posset quidquid sinister spiritus molitus fuisset. Fama itaque nominis ejus universam percurrit regionem, quae ad visendum hominem Dei omnium corda accendit. Omnis aetas, uterque sexus, clarus, ignobilis, tenuis et pecuniosus, privatus et cum potestate, omnes omnino Dunstanum loquuntur, sapientiam praedicant, virtutem magnificant



Matrona reqia ad Dunstanum accedit, B. Mariae devota. Regem recreat ope Deiparae.
[Col. 0425C]

15. Mulier quaedam, nomine Elgifu [(17) 1Kb] , regali exorta progenie, magnarum divitiarum, quae omne semen regium materno semper affectu dilexerat, foverat, nutrierat, innixa manibus suorum ad hominem Dei accessit, sanctissimo illius colloquio perfrui desiderans. Quae cum ex ore illius verbum audisset, adeo delectata est dulcedine vitae aeternae, ut ulterius neque domum repetere, neque loco discedere, sed cum beato Dunstano manere, vivere, mori deligeret. Proinde habitationem sibi in affinitate sacri templi constituens, audiendo verbo Dei sedulo adesse, famelicis stipem dare, vestem algentibus, ipsa multae continentiae operam dare, prorsus ad omne opus justitiae promptissima existere. Circa [Col. 0425D] venerationem beatae virginis Mariae ita fervens erat, ut in templo illius quam plures sacri ordinis viros locaret, quibus ipsa quaecunque necessaria forent sua liberalitate exhiberet. Qua de re in tantum apud eamdem Virginem ejus merita valuere, ut si quando necessitate coacta quidpiam postularet, vix aliqua intercedente morula ab eadem susciperet. Ut enim sine taedio legentium aliquantulam ab incoepto digressionem faciam (neque enim a re quam tenemus [Col. 0426A] multum deviat), dum quodam tempore praefatus rex propter loci religionem Glestoniam venisset, illa veterem servare volens consuetudinem, qua regibus ministrare solebat, orat eumdem, ut ad se divertat, prandium quod sibi paraverat dignanter suscipiat. Quod rex non sine verecundia annuens (non enim ignorabat quid in pauperes Christi ipsa expenderet), praecepit regiae ministrationis provisoribus, ut scirent si omnia commode ac moderate parata fuissent. Illi autem circumspectis omnibus abunde ommia esse renuntiant, si ejus tantummodo potus, qui mellis [(18) 1Kb] ac myrti aspergine conficitur, sufficientiam haberent. Quibus illa: Non patietur, inquit, domina mea mater Domini mei Jesu Christi Maria, ut in omnibus rebus quae regiam decent magnificentiam, [Col. 0426B] deesse quidpiam valeat. Et accurrens in templum beatissimae Virginis, rogat per ejus largifluam bonitatem augeri quod in regali ministerio minus videbatur haberi. Sedit itaque rex [(19) 1Kb] multo stipatus satellite, hauriunt ministri modicum illud confecti liquoris: ita vasculum permansit imminutum, ut mulieris Sareptenae, vel hydriam farinae, vel lecythum olei putares. Denique tota die de vasculo hauriunt, tota nihilominus die inexhaustum reperiunt. Ad quod factum rex mente immutatus: Peccavimus, ait, nimis in famulam Dei, multitudinis nostrae superffuitate eam aggravantes. Ita dixit, post dictum faciem avertit, via qua coepit profectus est.



Aegrotans res suas disponit in manus Dunstani, qui mobilia dat pauperibus.---Illa spiritus sancti adventu recreata, unctione ac viatico munita obit. Dunstanus haereditatem convertit in ecclesias et monasteria.
[Col. 0426C]

16. Sed jam ut id quod instituimus attingamus, transacto laborum suorum glorioso certamine, gravi corporis infirmitate coepit haec eadem laborare. Ad quam dum moerens pater Dunstanus intraret, post uberrimas alterutrarum lacrymarum inundationes, post humillimam piae confessionis devotionem, post dulcissimam de beata spe et adventu Domini salvatoris consolationem, hortatur illam ut nudam se ab omni mundana specie faciat, ne in transeunte quidquam suum princeps mundi inveniat. Cui illa: Neminem, inquit, in mundo sicut te charissimum habeo, propterea quod te praecipuum salutis meae scio auctorem, salvo eo quod Deum omnipotentem [Col. 0426D] totius bonitatis principatum tenere credo. Illum ergo rerum mearum haeredem facio, te vero haereditatis tutorem constituo, ut quidquid illum cognoveris velle, tui arbitrii sit effectui mancipare. Quod beatus Dunstanus audiens, et quamvis invitus ejus voluntati morem gerere volens, universas gazas ejus, quae in rebus mobilibus superesse poterant, extemplo pauperibus erogabat; caetera autem ad Ecclesiarum sublevationem reservabat. Jam [Col. 0427A] sol vergebat ad occasum, et Dunstanus nocturnas fugiens tenebras ad suum remeat ergastulum: et ecce dum ostium ecclesiae psallendo praeteriret, erectis ad coelum oculis, omnipotentis Dei Patris et Filii coaeternum Spiritum in columbae specie videt descendentem, cujus corpus omni candore nitidius, alarum vero remigia scintillantis ignis splendorem per aera spargebant. Quam ille tunc vere beatus pia mentis aviditate contemplatus, penetrale illud morientis matronae subintrantem conspicit. Concite igitur unde venerat regressus, videt domum divini splendoris fulgore splendescere, audit feminam infra septa oppansi veli gratias agentem. Miratur colloquium, ac dicendi finem patiens auditor exspectat. Deinde levato velo penetrale subintrat, stelliferi illius [Col. 0427B] nomen requirit, nuntium interrogat. Illa excellenti quadam gratia vultus perfusa, modeste arridens ait: Tu stelliferum antequam huc venires vidisti, et nunc cui sum locuta interrogas? Ipse est qui tibi ad ostium ecclesiae psallenti apparuit, qui et me de pavore imminentis mortis conterritam visitationis suae gratia consolari dignatus est. Annuntio itaque omnibus amicis meis tristandum de morte mea non esse, quoniam morientem me aeternae vitae claritas suscipiet. Tibi autem clarissimo ac singulari amico uberes gratias refero, propterea quod tuis semper instructa admonitionibus, et adjuta orationibus ecce ad Deum vado. Unum tibi et ultimum, si ausim dicere, facio praeceptum, ut summo diluculo sacri unguinis [(20) 1Kb] ac Dominici corporis participem me facias: [Col. 0427C] quatenus his vivificis munita mysteriis, non confundar in porta, dum ibi fuero inimicis meis locuta. Cujus imperio venerabilis pater Dunstanus annuens abiit, mane juxta condictum rediit; itaque omnia peregit, ut finita fere missa, cum ipsa corpus et sanguinem Christi suscepisset, animam pariter Christo tradidisset. Qua honorifice in ecclesia beatae Mariae sepulta, Dunstanus cum de illius, cum etiam de sui ipsius [(21) 1Kb] patrimonio sollicitus (nam uterque parens obierant, nec praeter eum alium haeredem reliquerant), primo quidem eamdem ecclesiam vicinioribus atque uberioribus terris, quae in omni patrimonio erant, muneravit; caeteras vero fundandis quinque monasteriis pro situ terrarum ab invicem sejunctis reservavit. Quae monasteria sequentium [Col. 0427D] regum temporibus in tantum per ejus industriam [Col. 0428A] aucta sunt, ut singulis complurium monachorum turbae inessent, qui omnes secundum regulam ab eodem patre institutam viverent.



Arcana coelitus discit.

17. Exinde sanctus vir, majoribus sese virtutum profectibus dedens, deprecatus est Dominum ostendi sibi gloriam justorum, ut qui eam per fidem bene creditam haberet, per manifestationem cognitam dulcius amaret. Talia ex corde meditanti, assistit juvenis [(22) 1Kb] decore insignis, quem puerum olim in corpore ipse puer agnoverat, et sancta semper familiaritate dilexerat, referens ea quae sunt aeternae vitae gaudia. Illum vero in hoc saeculo plura passurum, daemonum insidias, malignitates hominum; post haec omnia ad summos gradus perventurum, [Col. 0428B] multa hominum millia Deo lucraturum, cumque his coeli regna scansurum. Sed cum ille propter cautelam dicenti assensum non dedisset, apprehensum illum juvenis atrium templi induxit, ostendensque locum eatenus inconvulsum, ait: Ut nulla te credendis his quae audisti dubietas attingat, ante triduum presbyter quidam hic sepelietur qui nondum infirmatur. Exsurgens autem mane ab oratione Dunstanus, convocatis in unum clericis, ad locum venit, positoque signo ait: Si vera sunt quae mihi nocturno tempore ostensa sunt, ante tres dies presbyter quidam hic sepelietur, et nondum infirmatur. Vix illis ab invicem digressis, supervenit ejus feminae, quam proxime laudavimus, curialis quondam presbyter, qui facta cum clericis conventione praefatum [Col. 0428C] locum in sepulturam obtinuit, dicens: Cum me Deus e corpore migrare jusserit, hoc in loco meas precor reliquias sepelite. Recessit igitur presbyter vespera sanus, noctu rediit aegrotus; decubuit, agonizatus est, defungitur, et in loco beato patri signato sepelitur. Stupor ingens circumdedit omnes, propterea quod idem vir tam mira de loco, tempore ac persona praedixisset, quae omnia posthaec vera ipsi et manifesta vidissent. Ipse autem de ostensa ac promissa sibi vitae aeternae gloria laetissimus efficitur; de caeteris vero non parum tristis atque sollicitus redditur.



Ab Eadmundo in palatium accitus, iterum inde protruditur. Sed rege ex praecipitio erepto honorifice revocatur, concesso ipsi solo natali.

[Col. 0428D] 18. Defuncto autem rege Ethelstano [(23) 1Kb] frater [Col. 0429A] ejus Eadmundus imperii monarchiam suscepit. Qui cum sciret quanta olim virtute venerandus pater Dunstanus in palatio fulsisset, quam justis operibus et rectis consiliis praeditus fuisset, ac per hoc fraterno semper amore illum dilexisset, directis ad eum nuntiis orat dignetur ad se venire, ut quem omnipotenti Deo noverat acceptum, eum inter regios proceres et palatinos principes [(24) 1Kb] summum faceret tenere principatum. At Dunstanus sive praeceptis apostolicis obedire volens, quibus omnis anima potestati sublimiori subdita esse debere praecipitur, sive regnum justitiae, quod ex magna parte obsoleverat, in terra Anglorum exaltare cupiens, regiis petitionibus assensum tribuit, consistens pro temporum vicissitudine in palatio, et tam ipsum regem, [Col. 0429B] quam omnes Anglorum principes justitiae legibus submittens. Sed cum fere fiat, ut ex aliorum industria aliorum crescat invidia, cumque ad quam virtutem pessimus [(25) 1Kb] quisque non valet assurgere, eam in assurgente conetur expugnare: iterum sicut olim a plerisque nobilium, in prosperos Dunstani successus est offensum, et regi, ut a consortio illorum pelleretur falsa criminatione suggestum. Rex autem plus honesto falsis favorem attribuens, Dunstanum et rebus et regia gratia privatum, curia proturbari jubet [(26) 1Kb] . Sic primo, sic secundo die transitum. Jamque tertia lux advenerat, et rex cum suis venatum ibat. Nemus autem quod venandi gratia invenerat, mons Cedrorum [B. Ceodrum] perexcelsus concipit, qui medio sui interruptus, ingens [Col. 0429C] barathrum et immane praecipitium de summo spectantibus ostendit. Igitur rex per devexa montis frena laxare, et per devia quaeque fugientem cervum insectari. Fatigantur utrique rex pro cervo, cervus pro seipso. Omni tandem fugiendi libertate negata, bestia praecipitium petit, ruit, ac in partes minutissimas conscissa deperit. Sequentium canum similis interitus, ultimum regem sonipes advexit, qui viso cominus quod prae se fortuna pararat, retraxit habenas, vectorem quoque reflectere nisus, cum repente ruptis frenis, et de manu porro rejectis, volucri cursu sessorem regem equus asportat. Quid plura? omnino de se diffidens, de Dei vero misericordia nonnihil confidens, coeleste auxilium implorat, sicque confitendo orat: Deus, rex omnipotens, qui [Col. 0429D] cum sis super omnia excelsus, humilia respicis, et alta semper a longe cognoscis, adesto nunc non regi, sed homini caeteris mortalibus simili, inque supremo [Col. 0430A] mortis periculo consistenti, nec reminiscaris injuriarum fideli tuo Dunstano per me illatarum; quoniam si me ipsius meritis a praesenti morte eripueris, quoad vivam devotum me tui nominis et illius laudatorem habebis. Nec dum plene verba finierat, et, quod dictu est incredibile, sed Deo nihil impossibile, quasi divina manu retentum animal in summo voraginis fixum manebat. At ille corde pariter et ore excelsas Deo gratias referens, Dunstanum suae liberationis auctorem accersiri jubet, et quae per illum Divinitas operata sit, coram omni principe exponit, et apprehensa dextera viri osculatus est eam et dixit: Agnosco, virorum sanctissime, quid in te commiserim mali, non per fidem meam quod ego voluerim, sed quod a pessimis hominibus coactus id [Col. 0430B] fecerim. Gratias ergo clementiae Dei, quae non modo debitum mihi supplicium non inferre, verum etiam indebitum voluit beneficium praerogare, dum me a praecipitio mortis eripiens, longioris vitae spatia in tuis nominibus concessit. Sit ergo deinceps inter nos perfectae familiaritatis perpetua integritas, sit disponendis in palatio rebus libera semper tibi facultas, sit in toto Anglorum imperio judicandi inter virum et proximum ejus summa potestas. Atque ut animi mei affectum circa te cognitum habeas, illum tibi locum in quo te genitum, educatum, conversatum accepi, perpetuo jure possidendum trado, ut quodcunque de illo velis statuere, tui arbitrii sit considerare. Quod si id cordi tuo potissimum sederit, ut ejus ordinis viros, cujus tu habitum geris, ibidem aggregare placuerit, [Col. 0430C] quidquid eis in quacunque re defuerit, ego ob gratiam tui regia liberalitate supplebo [(27) 1Kb] .



Glastoniae monasterium celebre reddit. Daemonis eludit terriculas. S. Andreae se committit. Angelis familiaris, Edgari sortem discit. Absentia videt.

19. Igitur Dunstanus accepta potestate super regiam mansionem quae Glastonia vocabatur, post paucos dies angustioris ecclesiae fundamenta jacere, officinas secundum exemplar olim sibi ostensum construere, et consummatis omnibus magnum pariter atque egregium monachorum agmen ibidem coadunare: quibus ipse primus abbas effectus, ad tantam perfectionem justitiae omnes cohabitantes adduxit, ut quasi coeli luminaria ad effugandas totius erroris nebulas et [Col. 0430D] peccatorum tenebras viderentur. Tunc ad omnes circumquaque Ecclesias ex eisdem monachis pontifices eligi, tunc abbates assumi, tunc denique diversorum [Col. 0431A] officiorum praepositi institui: propterea quod essent et religionis merito praecipui, et doctrinae sapientia clarissimi, et ad catholicae fidei defensionem praestantissimi [(28) 1Kb] . Sed tantae religionis spiritus daemonis malus impatiens, quo pacto virum a statu rectitudinis dejiciat, quantis valet insidiis elaborat. Cujus oculis in cubiculo quadam nocte orantis immanem se lupum ingerit, iterumque post paulum vulpem blandientem confingit, quam ille specierum varietatem subridens; O te, inquit, per omnia similem tibi! o formas tuae actioni congruas! dum in altero cruentum, in altero te comprobes fraudulentum. Vade jam, inimice, quoniam in ejus nomine te vincam in lupo et vulpe, qui te in leone et dracone superavit. Cernens autem se magnam a daemonibus [Col. 0431B] invidiam pati, nec suis aut filiorum suorum viribus satis confidens, adhibuit vitae suae patronum Andream apostolum, ut esset fidus interpres apud Deum, assiduus in terra comes, atque in omnibus hujus mundi turbinibus custos indeficiens. Hujus ipse assidua protectione quasi muro vallatus, securus infra cellam agebat aetatem, excelsa mente universa mundi transcendens, et in amore divinitatis jugi meditatione requiescens. Unde suavissimis supernorum spirituum concentibus saepe interesse promeruit, bonam futurae mercedis spem Deo tribuente; ut qui angelorum conversationem agebat in terra, illorum societatem agnosceret in coelo. Denique cum praefato regi Eadmundo filius nasceretur, nomine Edgarus, puer videlicet pacis ac justitiae bajulus futurus, audivit [Col. 0431C] idem beatus beatos in coelo angelos gratulantes, et cum magna gratulatione psallentes [(29) 1Kb] : Sit pax, sit magna Anglorum Ecclesiae laetitia, quandiu puer natus regnum tenuerit, et noster Dunstanus mortalis vitae metas transegerit. Quod dictum quanta sit rerum veritate subnixum, congruus ordo praesentis lectionis faciet manifestum.

20. Ea etiam tempestate vir Dei precibus regiis devinctus, Bathensem Ecclesiam divinis cultibus instituendam invisere pergit: ubi dum facta refectione solitarius oraret, repente ad superna raptus, cujusdam discipuli nobiliter a se apud Glestoniam educati animam innumera angelorum frequentia hinc inde stipatam, atque immensi luminis fulgore perfusam, ad coeli palatium provehi conspicit. Moxque [Col. 0431D] in manus divinae pietatis eam commendans, dominos quoque loci ad commendandum invitat. [Col. 0432A] Stupentibus quidem omnibus, et vix fidem dictis exhibentibus, velocis cursoris [(30) 1Kb] testimonio, et mors et mortis hora secundum viri testificationem vera probatur.



Regis mortem praenoscit, cujus corpus Glastoniae sepelit.

21. Regressus autem a loco ut regem loquendi sibi cupidissimum adiret, diabolum scurrae simillimum coram equitantibus deprehendit saltantem, et quasi de futuro aliquo lucro gloriantem: cujus praesentiam dum coessenti populo [(31) 1Kb] indicasset, formamque omnium conspectibus horribilem ex imperio denudasset, requisitus postea quid ejusdem monstri tam petulans laetitia portenderet, illo mortem regis regnique mutationem proximam esse denuntiat. Cui mox prophetiae rerum veritas contestata [Col. 0432B] respondit. Nondum enim sol septies diem creaverat, et rex occiditur, et regnum mutatur. Ex quo satis est advertere, quanta hujus viri pectus gratia Dei regebat, qui invisibilem hostem tam facile deprehendere, et ejus praestigias tam veraciter posset denudare. Translatae autem sunt exsequiae regis Glestoniam, ibique a beato Dunstano sub magna lugentis populi frequentia terrae commendatae.



Edredo regi charus fit.

22. Successit in regnum jure fratris Edredus, egregius vir, homo cultor justitiae ac pietatis, Deum valde diligens, et ipse a Deo multum dilectus, ac per hoc paterno verbere quasi bonus filius crebro ab illo flagellatus. In hujus conspectu venerabilis [Col. 0432C] pater Dunstanus adeo erat pretiosus, ut eum omni generi humano praeferret, principem testamentorum [(32) 1Kb] statueret, thesauros ei delegaret, animam, corpus, et regnum committeret; nec quisquam in toto regno Anglorum esset, qui absque ejus imperio manum vel pedem moveret. Proinde Dunstanus quasi rex et regis imperator effectus, virgam aequitatis, virgam regni Dei per omnes Anglorum fines extendere, ecclesias quas aut ipse fundaverat, aut ab aliis fundatas egestas oppresserat, amplis haereditatibus munerare, prorsus magnam populis laetitiam in sua potentia facere, dum pax et justitia in mutuos amplexus converterent, et osculandi munus pro invicem libarent.



Elfego mortuo sedem Wintoniensem recusat.

[Col. 0432D] 23. Dum haec ita geruntur, Elfegus [(33) 1Kb] apud quem illum olim conversatum fuisse praediximus, [Col. 0433A] ad vitam spiritualis saeculi dispositus est. Existimans autem rex tempus se opportunum accepisse, quo majoris honoris Dunstanum compotem faceret, aggreditur rogare illum, ut Ecclesiam pastorali solatio destitutam ipse pastor suscipiat. Sed cum videret se quod persuadebat persuadere non posse, reginae matri Eadivae [B. Aelpwolduy] verbum imposuit suadelae: Scio, inquit, charissima mater ac totius imperii Anglorum regina, quod te communis noster amicus Dunstanus praecipue inter homines diligat, in tuis quam maxime operibus delectetur, dum quidquid pro consilio vitae aeternae ipse tibi praeceperit, sive id esset in sustentatione pauperum, sive in muneratione ecclesiarum, tu sedula semper exsecutione implere non cessaveris. Qua de re magna [Col. 0433B] animus meus spe detinetur, ut si quid ab eo quod me atque illum deceat postulaveris, nulla tibi ratione denegare velit. Decere autem utrumque nostrum, ut summum ipse attingat sacerdotium omnibus manifestum est, qui omnes honores vita et sapientia illius scimus esse inferiores, et regem Anglorum multis caeterarum terrarum regibus noscimus potentiorem. Aggredere igitur, mi dulcissima, hominem feminali facundia, et hortare ea qua apud illum niteris gratia, ut tibi consentiat, quatenus ex hoc Deo familiarius adhaerere, et nos potentius valeat a peccatorum vinculis absolvere. Paret itaque regi filio mater regina, Dunstanum adsciscit convivio, demulcet alloquio. Sed ille juxta etymologiam nominis sui ut mons persistens immobilis: Nolo, ait, [Col. 0433C] domina, illud a me expeti, quod vel concessum meos animos perturbet, vel non concessum tuos offendat. Neque enim nescio quam difficulter suam quisque ante tribunal Christi causam agat, nedum alienae causae cognitor aut judex existat. Quod si ista rationum maxima non esset, illa nimirum a suscipiendo episcopatu multum me cohiberet, quod dominum regem constanti video languore periclitari, nec multum me ab eo separari posse, cum me tam sui patrem, quam totius regni dominum ipse statuerit. Cumque illa restitantem suis adhuc rationibus tenere voluisset, motus ille aliquantisper: Certissimum, inquit, habeto in diebus filii tui pontificali infula me non esse sublimandum. Inde fluctuantes animos gerens cubiculo se dedit, ibique [Col. 0433D] secum multa volventi somnus obrepsit; et ecce adsunt principes regni Dei et judices saeculi, venerabiles Christi apostoli Petrus et Paulus cum sancto Andrea, quasi de urbe Roma eidem egredienti occurrentes, et ad Montem-Gaudii sibi se adjungentes. A quibus gratiosissime salutatus, videbat singulos in singulorum manibus gladios enitere, quos omnes officiosa benignitate sibi obtulere. Cumque visum per extensos ante se gladios duceret, hanc in gladio [Col. 0434A] beati Petri legebat scripturam aureis litteris intextam: In principio erat Verbum, et Verbum erat apud Deum, et Deus erat Verbum. Caeterorum vero gladii propria tenentium illos nomina habebant inscripta, Pauli Paulus, Andreae Andreas. Interea Andream exhilarato vultu aspicit conniventem et evangelicis verbis audit praecinentem: Tollite jugum meum super vos, et discite a me quia mitis sum et humilis corde, et invenietis requiem animabus vestris. Tunc a beato Petro jussus laevam extendere, modicum crepitantis ferulae ictum excepit, hoc ab illo audiens: Hoc tibi sit, et poena abjecti, et signum ulterius non abjiciendi pontificatus. Ad cujus virgulae tactum a somno evigilans, divinitus se intelligit visitatum; agit gratias Deo cujus munere ita se conspicit [Col. 0434B] honoratum. Cumque die illucescente regi quae viderat enarrasset, miratus ille tali enodatione visionem absolvit. Quoniam per arma apostolicae benedictionis potestas exprimitur pontificalis, noveris te, pro eo quod hesterno die jugum Domini contempseris, increpatum, ac divina electione futurum pontificem designatum. Porro quod, in principio erat Verbum, gladio beati Petri apostoli inscriptum vidisti, cum Verbum Dei sit unigenitus Filius Dei, Deus, apud Deum semper, homo autem pro hominibus inter homines factus; profecto scias te ejus sedis principem futurum, quae Christi nomine in urbe Cantuariorum caeteris Ecclesiis insignior celebratur. Hoc signo divinae praenuntiationis Dunstanus est glorificatus, et hac regiae interpretationis [Col. 0434C] conjectura pontifex designatus. O signum insigne! O gratiam gratis homini datam! O cordis ejus sinceram puritatem! Adhuc summus Anglorum pontifex Odo in humanis rebus vitam agebat, et Dunstanus in oculis superni Inspectoris summus pontifex erat. Mirandum valde quod ipse adhuc terrigena angelicis concentibus admisceretur in coelis, mirandum nihilominus quod eum coeli cives frequentabant in terris. Quid! cui praeponam, hominem coelicolis adjunctum, an coelicolas homini destinatos, non satis comperio, nisi quod in altero felicior, in altero erat ille securior. Stupeant alii diversas diversarum virtutum donationes quibusdam hominibus divinitus collatas; ego nihil ita magnipendo, quomodo hominem in hujus mundi turbinibus consistentem, universa [Col. 0434D] mundi animo transcendentem, et in amore Conditoris quiescentem, Martham videre ministerio, Mariam desiderio, fidem operantem, charitatem ardentem. Sed nihil diximus, nisi ea quae reliqua sunt dixerimus.



Edredi mortui funus curat.

24. At rex Edredus lethali morbo correptus [(34) 1Kb] decidit in lectum, nec ullam evadendae mortis spem [Col. 0435A] medici promittebant. Celeriter itaque nuntios legat, qui patrem vitae suae Dunstanum accersiant, ut sit ultimi arbitrii testis, confessionum susceptor et fidelis apud Deum intercessor. Contristatus ergo ad animam Dunstanus, quanta velocitate potuit, amicum regem invisere pergit. Videns autem Deus illum et cordis dolore affligi et corporis laborem pati, non est passus ut ultra illum afflictio tangeret, quin et dolorem lenivit et laborem imminuit. Nam, cum esset in itinere tendens ad palatium et membra jejuniis confecta infatigabiliter fatigaret, vox de summo aethere delapsa insonuit: Ecce rex Edredus obdormivit in Domino. Cujus vocis emissione equus, cui insidebat, percussus interiit, comites tremuerunt, audientes quidem fragorem tonantis, sed quid [Col. 0435B] tonaret non intelligentes. Quibus ipse rem aperiens, commendat animam defuncti regis in manus aeterni Regis, statimque deferentibus nuntiis audit quod ante sibi de coelo angelus absolvit. Ingressus ergo palatium Dunstanus, contemplatur dilecti hominis cadaver jacere, comitum turbas, qui aurati olim solebant assistere, procul recedere; miratur commutationem, miseratur conditionem. Deinde fidem, qua viventem dilexerat, defuncto quoque impendere studens, corporis involucrum in sua suscepit, debitumque sepeliendi officium debito illi honore persolvit.



Edwii regis ob malos mores, recedit.

25. Post hunc surrexit Edwi filius Edmundi regis, aetate quidem juvenis, et nulla regnandi gratia pollens, [Col. 0435C] qui neque ipse sapiens, neque sapientium consilio acquiescens, sed alter Roboam, despectis majoribus, natu puerorum consilia sectabatur. Hos ille perniciosissimos satellites nactus, et eorum non tam consiliis quam insaniis fretus, optimum quemque rebus exspoliare, locupletes proscribere, exhaeredare ecclesias, detrahere religioni, multiplices in civitatibus exactiones exercere. Nec solum alienis ab ejus cognatione illius obfuit crudelitas, verum etiam Neronis more in homines sua stirpe oriundos, in ipsam quoque regum matrem reginam Eadivam, sua dementia debacchari. Praeter haec libidine ardens, sine intermissione aestuabat ad coitum. Quibus rebus venerabilis pater Dunstanus graviter offensus, frequenter eum simul et acriter in locis opportunis [Col. 0435D] increpare; ille increpantem ridere, simulque illi multa mala minari. Postquam autem industriam suam nihil videt praevalere, omnino decernit ejus colloquio abstinendum.



Glastoniae pie degit.

26. Itaque, relicto illo, monasterio recipitur, ibique in tanta celsitudine religionis deguit, ut mensuram [Col. 0436A] sancta excederet devotio; hoc in loco turris exstructa erat [(35) 1Kb] , quam necdum ulla in supremo cacumine tectura claudebat. Cumque populus trabem totius operis sustentatricem summis muris applicare contenderet, repente ruptis funibus eadem trabes deorsum ruere coepit. Clamor ingens totius populi Dunstanum iteratis vocibus perstrepentis. Advolat itaque ocior sanctus, elatam dexteram machinae opponit, e regione crucem depingit. Necdum sancta manus sanctos contraxerat digitos, cum ea quae vergere coeperat trabes, non vinculis astricta, non machinis levata, non denique ullo humani ingenii apparatu sustentata, ad locum de quo ruere coeperat revehi videbatur. Si tantae gloriae malignus spiritus non invideret, cui invideret? Si tunc virus malignitatis [Col. 0436B] suae non effunderet, quando effunderet? Nihil ergo dubietatis ulterius de viro Dei habens, semel atque simul omnes insidiarum suarum laqueos illi intendere statuit. Translatus itaque in speciem ursi, consimilem hianti rictu orantem [(36) 1Kb] aggreditur, injectisque ungulis pastoralem, quam manu tenebat, virgam, complectitur, atque ad se trahere conatur. At divinus Dunstanus, divinitatis spiritu fortiter roboratus, retractum ad se baculum erigit in sublime, fugientem belluam dirissime caedit; nec prius monstrum caedendo desistit, quam flagellum in tergo illius tribus in partibus comminutum apparuit [(37) 1Kb] .



Regis amores insectatus, in exsilium agitur. Apud Gandavum degit.

[Col. 0436C] 27. Victus ergo in se diabolus, in aliis victorem suum vincere quaerit. Neque enim rerum occasiones longe abfuerant, quibus id quod perverse moliebatur, in usus malignos transferret.

Nam rege praefato eodem quo consecratus fuerat die in turpes concubitus publice devoluto, ac per hoc omni senatorio ordine offenso, nemine tamen ejus lasciviam redarguere auso, pari ac communi omnium voto Dunstanus [(38) 1Kb] compellatus qui regem constanter adeat, regium stuprum divina humanaque ratione compescat, mulieris adulterae meretricium suspendii comminatione percellat. Fecit hoc ille, et parum est hoc. Repertum insuper cum adultera simul et filia illius principem a moechali toro violenter abstraxit, positaque in capite corona ejus [Col. 0436D] ante summum pontificem Odonem adduxit. At ganea sanguineos intorquens oculos: Tu, inquit, mortis me suspendio addixisti; ego te membrorum decore privatum sempiterno exsilio damnabo. Cujus invectionis tenore spiritus nequam arreptus, ultionem de viro Dei nefandae meretricis impulsu exspectat. Itaque mulieris animum diabolus instigat; regis iram [Col. 0437A] mulier [(39) 1Kb] exaltat; ambo exsilium Dunstano intentant. Et primo quidem, urgente regis edicto, omnes monasticae religionis ecclesiae suis rebus spoliabantur, ut, quae praecipuae semper viro fuere laetitiae, nunc eidem quam maximo fierent moerori. Deinde cum ventum fuisset Glastoniam, et descriptis omnibus ipse proscriptus fuisset, inter lacrymas monachorum ejus manu nutritorum, inter lamenta venientium ad se ex omnibus locis amicorum, inter gemitus pauperum, consuetis stipendiis per singulos dies ab illo recreatorum, audita est in atrio templi vox plaudentis diaboli, quasi vox juvenculae acriter atque minute cachinnantis. Quem sanctus severa fronte suspiciens, Nihil, ait, super exsilio meo gratuleris, quoniam plus est quod me redeunte doleas, quam [Col. 0437B] quidquid me exsulante laetari valeas. Ad quod dictum pallidi regni pallidus minister abscessit. Dunstanus autem non immemor quid sibi divinus olim citharoedus praecinuerit, imo Dominicae memor promissionis, qua beatos fore qui pro justitia persecutionem patiuntur (Matth. V. 10) Christus asseruit, marinis se fluctibus tradit, contrarium littus in gente Flandritarum attingens ubi eminenti coram principe terrae illius gratia inventa, manebat in monasterio sancti Petri quod situm est Gandavi, propterea quod illud caeteris illius regionis monasteriis et professione virtutis, et philosophiae documentis excellere videbatur. Nec tamen cessat vesana furentis mulieris insania, quae omnibus qui, virum Dei tempore suae recessionis hospitio foverant, perscrutatis, proscriptis, [Col. 0437C] damnatis, ipsius quoque oculis eruendis malignos transmitteret ministros. Verum, miserante divina clementia cujus nunquam auxilio destituebatur, ante illum Gallia susceperat, quam aequoreos servi Jezabelis fluctus attigissent. Exsulat itaque sanctus nulla exsilii per gratiam Dei damna deplorans, dum suis meritis ita sibi omnes devinciret, ut patriam esse exsilium putaret. Super haec illum amici apostoli consolatio fovet, qui nullius rei quam ipse expeteret eum indigere permisit [(40) 1Kb] .



Edwio rege fugato, Edgarus regnat.

28. Respiciens ergo Christi clementia Anglorum populum tanto patrono destitutum, suscitavit corda virorum ab Humbre fluvio usque ad flumen Tamisium, [Col. 0437D] supra quod urbs Lundonia est fundata, adversus [Col. 0438A] impium regem Edwium. Qui omnes, quasi in unum hominem translati, non modo regnum ipsius abjicere, verum etiam ipsum regno expellere moliti sunt, propterea quod in commisso regimine insipienter egisset, sapientes disperderet, ignaros boni suis consiliis adscisceret, prorsus libidine atque arrogantia praeceps abiret. Coacti itaque in turbam regem cum adultera fugitalentem, atque in inviis sese occultantem armis persequi non desistunt. Et ipsam quidem juxta Claudium [(41) 1Kb] civitatem repertam subnervavere. Deinde qua digna fuerat morte multavere. Porro regem per diversa locorum semetra deviantem ultra flumen Tamisium compulere. Deinde accito fratre illius optimae indolis adolescente, nomine Edgaro, quem futurum regem coelesti [Col. 0438B] quondam oraculo designatum fuisse praediximus, dum pacem regnique salutem suis ac Dunstani temporibus angeli praedicarent, statuunt illum regem super omnes provincias ab Humbre magno flumine usque ad flumen Tamisium; quo flumine amborum regnum ab invicem dirimebatur. Ita regnum, quod unum fuerat, in duos reges divisum gravibus aliquantisper conflictibus bellorum sudabat, impleta tunc veridica illa Salvatoris sententia, qua omne regnum in se ipsum divisum asserit destruendum, et domum super domum esse casuram (Luc. XI, 17). Edgarus quotidie erat proficiens, ut David, pietate ac fortitudine, atque, ut Salomon, sapientia, divitiis et gloria, domus autem Edwii in dies decrescere, cum ipse in flagitiis crescere non desiverit.



Dunstanus ab exsilio revocatur. Wigorniensis ecclesiae episcopus ordinatur sub titulo archiepiscopi Cantuariensis.
[Col. 0438C]

29. Post paucos autem electionis suae dies praecepit Edgarus diarcha totius regni sui concilium celebrari, in quo annihilatis omnibus quae a fratre ejus iniquis fuerant legibus decreta, ac restitutis omnibus quae violenta illius fuerant damnatione ablata, Dunstanum quoque venerabilem abbatem in magna gloria de exsilio revocavit [(42) 2Kb] , et majore, quam ab omnibus ante regibus honoratus fuisset, gloria sublimavit. Cui etiam, ut pontificale decus susciperet, vehementi petitione imminuit; nec ante a precibus quiescere voluit quam illum a sententia ad consentiendum [Col. 0438D] retraheret, et ecclesiae Wigorniensi, quae [Col. 0439A] sub honore beatae virginis Mariae pollebat, pontificem praeficeret. Qui dum Doroberniam sacrandus adveniret, et, recitata petitione cleri ac populi, summus Dei sacerdos, Odo gaudenter annuisset; mirabile dictu! caeterum consecrationis ministerium, non quasi super antistitem Wicciorum, sed sicut super archiepiscopum Cantuariorum mirabiliter atque hilariter absolvit. Qua de re a circumstante clero reprehensus, quod contra Patrum decreta ageret, qui unius ecclesiae duos prohibent esse sacerdotes, nec per jus haereditatis fieri electionem successionis, tale fertur responsum dedisse: Si divinis humana non cederent, jure mihi hominum auctoritas praetendi posset. Nunc vero quoniam auctor omnium Deus est, non possum illud non facere quod faciendum Spiritus [Col. 0439B] Dei dignatus est praecipere. Erit namque beatus iste proximus post mortem meam hujus sedis archiepiscopus, et adversus mundi principem fortissimus praeliator. Hac ille summi pontificis ratione defensus procedit ad populum, summus et ille pontifex Cantuariorum praetitulatus, gestans insignia Aaron, non legis velamine adumbrata, sed divinae propitiationis munere per gratiam Christi insignita. Inde ad ecclesiam quae sibi fuerat consignata reversus, atque in cathedra pontificali sublimatus, recordatus est quid olim exsultanti diabolo promisisset, cum illum regalis impietas exsilio ascripsisset. Itaque obviis in illum manibus insurgere, membra ejus evangelico gladio dividere, et oves quae circumquaque errabundae ferebantur, ad Dominicum ovile revocare.



Edwii animam a poenis liberat.
[Col. 0439C]

30. Interea mortuo impiissimo rege [(43) 1Kb] Edvvio, atque in sortem malignorum spirituum translato, Dunstanus in ecclesia, cui praeerat, Deividis meditationibus inserviebat, nihil sciens quid de rege actum fuisset. Et ecce tartarea cohors sub ejus aspectu exsultando quasi chorum ducere, et veluti de capta praeda laetas victorias agere. Perscrutatur itaque sanctus causam laetitiae, audit regem obiisse, animam illius gehennalibus statim incendiis tradendam [liberat]; sed prius hoc Dunstano ex divino imperio nuntiandum. Motus itaque pietate Dunstanus solo tenus prosternitur, largifluus ex oculis lacrymarum imber producitur; pulsat Deum precibus, nec ab illo orando quiescit, quousque [Col. 0439D] spiritum regis liberatum agnoscit. Brevi autem morula peracta redit tristis legio infernalis, magnoque clamore in has voces erumpit: O te hominem hominum! o fidei alienum! o nostris beneficiis semper ingratum! nos detulimus obsequium, tu nobis retulisti supplicium; ad ulciscendas injurias tuas de regione tenebrarum venimus, et ecce adversis imprecationibus tuis confusi redimus. Cumque ille depromendae veritatis praeceptum daemonibus indiceret, agnoscit animam regis angelica virtute illis sublatam ad statutum terminum sub signaculo servatum; nihil juris in illam daemones [Col. 0440A] habere, sed in sortem poenitentium animarum eamdem cedere. Tum ille exsultans in Domino, furores illorum tali ratiocinatione compescuit. Quid, inquit, injusti actum est vobis? Si peccavit homo iste, in Christum et in me peccavit. Sed, quoniam meas propter Christum dimisi injurias, dimisit et suas Christus, cum ejus ego clementiam deprecatus sum. Quod ergo Christus et ego dignati sumus clementer indulgere, eos qua temeritate audetis improbe reprehendere? Qua sententia tetri spiritus, quasi Parthica percussi sagitta, muscarum modo a vento raptarum dissiliunt.



Lundoniae sedem accipit.

31. At Edgarus totius imperii monarcha effectus, cogitabat beatum virum super omne regnum [Col. 0440B] constituere, nolens in regno sine illo crescere, quem ante regnum prae caeteris studuerat familiarius diligere. Unde apposito patribus suis Lundoniensi episcopo, rogatu regis ac principum Dunstanus successione donatur, annuentibus quoque omnibus ejusdem urbis habitatoribus, et importunis vocibus illius nomen acclamantibus. Audierant namque quam fuerat a primaeva aetate Deo acceptissimus, quam in illa cui praeerat Ecclesia sollicitus, quam denique in omni re bona et optima probatissimus: et ea re noluerunt habere alium cum possint habere lectissimum. Neque illum juvit excusatio canonum auctoritate praetensa, qui sicut ecclesiam unam duobus esse episcopis contradicunt, ita duas Ecclesias uni episcopo fieri posse non permittunt: [Col. 0440C] Cum Joannes, inquiunt, dilectus Domini septem Ecclesiis atque episcopis earum praefuerit, et beatus Paulus omnium Ecclesiarum sollicitudinem simul et magisterium habuerit. Talibus beatus Pontifex rationum testimoniis victus, Lundanae urbis antistes intronizatur, non relinquens eam quam ante habuerat Ecclesiam, sed utrique praesidens, utramque regens, utriusque verus ac proprius pontifex existens. Habes ergo, sanctissime Pater, gladium Pauli, quem tibi coelitus destinatum olim ipse detulerat, et ad dividendos Ecclesiae inimicos habendum tradiderat. Et quamvis prior tua pontificalis potestas non absque vigore evangelicae disciplinae administrata sit, non tamen eam aut gladio, aut persona praesidentis praemonstrari oportuit, [Col. 0440D] propterea quod neque virginem gladius decet, viros autem decet: neque mutando locum mutasti obsequium; cum a virgine Matre Domini transires ad Apostolum Domini, a Wigracistra ad Lundoniam. Accingere ergo, bellator fortissime, accingere gladio potentiae Dei, factus potens per eum qui supra femur quoque est potentissimus (Psal. XLIV, 4.) ad dimicandum adversus mundi rectores tenebrarum harum, contra spiritualia nequitiae in coelestibus (Ephes. VI, 12). Divide illos qui per nefarium scelus illicito abutuntur matrimonio, nec te revocet ab inferenda ultione aut regalis potestas, [Col. 0441A] aut Romani pontificis singularis sublimitas. Da sententiam in populi seductores argentarios, et non prius ad sacrum altare die Pentecostes oblaturus procedas, quam et illos vindicta feriat, et populo Dei justitia proveniat. Ubique tuarum signa virtutum relinque, ubique Dominicae crucis tropaea erige; promereberis etenim post modicum gladium Petri, in quo innumera, sicut Petrus, omnium generum animalia occides (Act. X, 13, 14), et in corpus Ecclesiae manducando trajicies. Promereberis, inquam, gladium Petri, insignitum nomine omnipotentis Filii Dei, ut in omni Anglorum latitudine ligandi solvendique potestas per illum tibi augeatur, nec valeat in ovile intrare ovium, qui te ductore non ascenderit per ostium. Quam merito ostium horrei [Col. 0441B] Dorobernia sonat, ut horreum sit amplitudo imperii Anglorum, ostium vero principatus Ecclesiae Cantuariorum.



Odone mortuo, itemque Elfsino; Berthelino ejecto, Cantuariam transfertur.

32. Excessit ergo humanis rebus, deductus angelorum manibus ad paradisum princeps sacerdotum Odo, vir clarus sapientia, et virtute laudabilis, et nisi Dunstanus succederet, ab omni Anglorum orbe [(44) 1Kb] semper deflendus. Post cujus obitum, cum rex Dunstanum adjuraret, ut princeps fieret sacerdotum, nec ille adjuranti ulla ratione assensum accommodaret, assistunt quidam, quorum manus Wentoniae episcopus Elfsinus impleverat, postulantes confirmari illi summum sacerdotium. Hic enim [Col. 0441C] et ante Odonem summum sacerdotium ambierat; sed custos Ecclesiae suae Christus ambitionem illius impediebat. Itaque rex eos qui muneribus pontificis corrupti fuerant, nihil suspiciens, et ob hoc simplici eos animo exaudiens, orbatam pastore Ecclesiam eidem tradidit gubernandam. Sed cum Romam profectus fuisset, ut pallium a sede apostolica susciperet, gravi inter Alpes frigore correptus misere interiit, digna sibi ultione divinitus recompensata; ui qui ab amore coelestium friguisset in corde, per frigoris asperitatem periret in corpore, et qui alienos honores ambire praesumpsisset, ipse in aliena regione mortuus, honorem pariter et vitam amitteret. Iterum preces de archiepiscopatu Dunstano funduntur, [Col. 0441D] nec quidquam in animo illius confessionis operantur. Quapropter deligitur ad patriarchatum Cantuariensis Ecclesiae Berthelinus Dorsacensium episcopus, homo mansuetior quam industrior, et qui suae magis quam alienae vitae nosset consulere. Is post paucos suscepti pontificatus dies, cognitus quod ad tantam rem minus esset idoneus, jussus a rege et omni populo, Cantuaria discedit, atque ad relictam nuper Ecclesiam suam non sine verecundia [Col. 0442A] redit. Dominus namque agebat pro Dunstano, ut impleret verbum suum, quod promiserat in manu principum regni sui. Advertens autem rex Edgarus horum reprobationem, melioris esse vocationem, solumque in omuibus hominibus esse Dunstanum, cui nemo conferri, imo omnibus posset praeferri, tertio illum precibus fatigatum, tandemque cum sui ipsius, tum omnium episcoporum importunitate superatum, primae metropolis Anglorum primatem ac patriarcham instituit [(45) 1Kb] . Quem statim ob robur apostolicae fidei vel auctoritatis ad Romuleam urbem profectum, Romanus pontifex [(46) 1Kb] videre promeruit, eumque sacris pontificalibus decoratum, quasi angelum Domini exercituum, ad exhibendam divinae legis scientiam, aut quasi columnam [Col. 0442B] lucis ad illuminandam faciem terrae, genti Anglorum transmisit. Ecce quemadmodum impleta sunt, quae per gladium verbo Dei inscriptum, ac beata principis apostolorum Petri legatione exhibitum, tanto ante praenuntiata fuerunt. Sed quid sibi vult quod de manu tertii apostoli tertium gladium acceperit, cum in ecclesia quae sub ejus nomine apud Rovecistram venerabilis habetur, pontifex nequaquam sederit? Sedit plane potestate, etsi non corporali sessione; sedit, inquam potestate, imperio sedit, defensione sedit, beneficiis sedit.



Columba inter sacra illustratur. Aquam ex rupe elicit.

33. Sed ne virtutum illius gratia urbs Cantuaria [Col. 0442C] esset privata, aut augmentum suscepti honoris diminutio praeteritae videretur fuisse virtutis, dignatus est Spiritus sanctus novis quibusdam gratiae suae principiis ita virum in ecclesia Salvatoris clarificare, ut mirabilis ipse extra hominis naturam videretur esse. Nam, cum die adventus sui primo sacris altaribus assisteret, et populo Dei vivificum panem distribuendo porrigeret, repente contecta nube domo, columba in Jordane a Joanne olim visa iterum apparuit (Luc. III, 22), quae quousque sacrificium esset consumptum super illum mansit. Cumque consumptum esset sacrificium, requievit supra memoriam beati Odonis, quae ad australem partem altaris in modum pyramidis exstructa fuit: ex qua die ita pontifex meritum ejusdem hominis Dei reveritus [Col. 0442D] est, ut nunquam pertransiret nisi genua flecteret, bonumque illum vocaret, ita dicens: Hic requiescit Odo bonus.

34. Per idem tempus quidam magnus videlicet et potens Salvatori aediculam instituit; ad quam sacrandam, et jure proprio possidendam venerabilis pontifex Dunstanus invitatus accessit. Ubi cum ad ministerium dedicationis aqua defuisset, ac per hoc [Col. 0443A] invitatori verecundia accessisset, ad vocem viri, quam per naturam non habuit, per gratiam Dei arida rupes aquam profudit quae de eadem rupe usque hodie manans [(47) 1Kb] , ac salutiferum fidelibus poculum praebens, Dunstani nomen celebre facit.



Angliae statum reformat. Codices emendat.

Dunstanus igitur candida apostolatus sui stola a Romano, ut diximus, pontifice infulatus, et universae Anglorum genti, necnon et aliis regionibus Anglorum regno suppositis patriarcha destinatus, festinabat singulas regionis digredi civitates, ut si quibus nomen fidei incognitum fuisset praedicaret, et domesticos fidei Apostolica traditione ad bonum opus instrueret. Nec facile erat quempiam auditorum ejus non esse docibilem, propterea quod tanta illi [Col. 0443B] rerum subtilitas inerat, tanta dicendi facultas, ut nihil esset aut inventu sapientius, aut dictu ornatius, aut auditu jocundius. Cum autem a forinsecis rebus requies data fuisset, tunc conjunctius cum Deo manere, sacris vigiliis insistendo, divinas Scripturas legendo, aut earum codices emendando; summumque studium erat ut nunquam a divinis operibus vacaret. Sed nunc verum judicium inter virum et virum discernere, nunc impacatas hominum mentes placido sermone tranquillare, horum inepta dissolvere conjugia [(48) 1Kb] , illorum haereticam refutare opinionem; hic neglecta renovare, illic nova construere; neque superfluas aedificationes aut aggredi, aut necessarias praetermittere; viduis, orphanis ac peregrinis ex justis ecclesiae redditibus subvenire; pecuniam [Col. 0443C] non lucri aestimatione, sed pietatis acquisitione habere; totam operam suam patriae impendere, et magis repellere ejus excidia, quam propria pericula. Proinde rex consilio ejus, ut vitae suae credens, et omne quod ab eo diceretur, quasi ab Omnipotentis ore prolatum fuisset suscipiens, quaecunque statuenda erant statuit, quaecunque damnanda damnavit. Hoc consiliario omnes diabolicae malignitatis ministros, fures, sacrilegos, perjuros, fidei violatores, veneficii compositores, libidinis appetitores; ad hoc quicunque contra patriam conspirassent, qui in parentes manus extendissent, mulieres etiam quae adulterina fraude viros suos interfecissent, postremo omnes quos irato Deo vivere [Col. 0443D] sciebat, ex omnibus regni sui finibus proturbatos, diuturno aut perpetuo relegavit exsilio. Hujus quoque consilio omnes ecclesiarum ministros, qui spreto professionis suae ministerio, aut venandi studio intenti [(49) 1Kb] , aut quaestuosis negotiis dediti, seu concumbendi insolentia deturpati, aetatem agere solebant; omnes hos aut districta animadversione decrevit coercendos, aut cita subversione de ecclesiis [Col. 0444A] expellendos. Ex quo factum est ut quarumdam clarissimarum ministri ecclesiarum, dum in eligendo quodcumque deliberarent, voluptatem honestati praeferrent, regali sanctione de eisdem ecclesiis expulsi [(50) 1Kb] , melioribus se et alterius Ordinis hominibus sua loca relinquerent. Propter haec igitur sanctissimae instituta disciplinae tantus in regno Anglorum divinitatis cultus excrevit, ut et nobilissimi quique, atque in saeculo potentissimi, spretis omnibus mundi pompis, ad divina confugerent servitia; et hi quos ecclesiasticus Ordo admiserat, de virtute contenderent, scientes neminem ad honorem posse pertingere, quem non virtutum merita juvarent. Ob hujus quoque disciplinae excellentiam, tanta pacis constantia, tanta rerum exstitit opulentia, ut [Col. 0444B] omnia mundi elementa, ipsum quoque elementorum creatorem Deum regiis temporibus arridere putares. Sic pontificis sapientia dictabat regis justitiam; regis justitia obtinuit Dei misericordiam: Dei autem misericordia omnium rerum praestitit abundantiam.



Regem ob violatam virginem septenni poenitentiae addicit.

35. Sed haec communia totius Ecclesiae gaudia cupiens disturbare malignus, accendit animum Christianissimi regis in amorem Deo devotae virginis [(51) 1Kb] , ut, quem a tramite justitiae Dunstanum dejicere non potuisset, eum, quem praecipue Dunstanus diligebat et super quem totius religionis vigor incumbebat, dejicere tentaret. Perpetrato itaque in [Col. 0444C] virginem velatam peccato atque ad publicam populi audientiam perlato, Dunstanus tam pro culpa quam pro infamia regis, gravissimo dolore affectus, mox illum veluti alterum David cum Bethsabee dormientem, alter ille, sed longe severior Nathan, intrepidus adiit, furibundus ad eum introiit. Assurgens autem rex venienti obviam pontifici extendit manum, ut eum ad regium deduceret thronum. Qui renuens manum dare, oculos cum quadam animi indignatione in illum torsit, et ait: Tu pontificis manum audes contingere, qui virginem Deitatis munere arratam non timuisti praeripere? Sponsam Conditoris tui adulterasti, et amicum sponsi aliquo tuo obsequio existimas posse placari? Nolo amicus esse cui Christus fuerit inimicus. Territus ergo verborum [Col. 0444D] tonitruo rex, objurgantis se pedibus pontificis prosternitur, extemplo scelus flebiliter fatetur, veniam humiliter precatur. Quod ut vidit pontifex, expavit, perfusumque regem lacrymis, lacrymis et ipse madens, tellure levavit. Deinde, cum magnitudinem peccati per amplificationem exposuisset, et paratum illum ad omnem satisfactionem reddidisset, septennem [Col. 0445A] ei poenitentiam indixit, ut in toto hoc spatio coronam regni non gestaret, jejunium in hebdomada biduale transigeret, avitos pauperibus thesauros large dispergeret; super haec sacrandis Deo virginibus monasterium aliquod fundaret, quatenus qui unam per peccatum Deo virginem abstulisset, plures ei per plura saeculi volumina aggregaret; clericos etiam male actionales de ecclesiis propelleret, monachorum agmina introduceret; justas Deoque acceptas legum rationes sanciret, sanctas conscriberet, conscriptas per omnes fines imperii sui populis custodiendas mandaret. Nihil ergo residuum erat quod minus aut segnius rex impleret quam a rectore vitae suae praeceptum fuisset. Septimo autem anno, cum redeunte quasi jubilaeo termino, poenitentiae tempus [Col. 0445B] exactum fuisset, sacer pontifex, accitis omnibus imperii Anglorum principibus, episcopis, abbatibus et universis Ecclesiae dignitatis ordinibus, imposuit regi coronam coram omni multitudine populi Anglorum, laetantibus cunctis, et ineffabilibus jubilationis vocibus Deum in Dunstano laudantibus.



Clericorum ejectorum querelas refringit.

36. Interea tanta clericalis ordo quibusdam in locis confusione agebatur, ut non solum a vita saecularium excellentius nihil haberet, verum etiam improbis actibus longe inferior jaceret. Qua de re pastores ecclesiarum turbati, Dunstanum ut proprium primatem adeunt, res male gestas exponunt, correctionis consilia perquirunt. At ille in homines nefandos suae auctoritatis proferens sententiam: [Col. 0445C] Aut canonice, inquit, est vivendum, aut ecclesiis exeundum. Ex quo factum est ut complurium ecclesiarum clerici, dum contemnerent proposita conditione corrigi, auctoritate pontificis sint expulsi. Qui, rege adito [(52) 1Kb] , vel quos regis gratia proximos effecerat, Dunstanum injuriarum accusant, se virtutis amatores pronuntiant, ut in praesentia regis conveniatur orant. Dunstanus itaque his quae quasi rationabiliter postulabantur contraire nolens, coacto concilio Wentoniam venit, ubi ex sententia totius concilii de adversariis victoriam cepit. Cumque ex jure nihil sibi superesse conspicerent, usi auxilio regis et principum, ad preces se vertunt, quibus episcopum flagitant, quatenus intromissae personae de ecclesiis expellantur, expulsae restituantur. Dubitante [Col. 0445D] igitur viro Dei, nullumque ad rogata responsum porrigente, res mira et saeculis inaudita, ecce Dominici corporis forma vexillo crucis infixa, atque in editiore domus parte locata, humanos exprimens modos, omnium compescuit voces dicens: Absit hoc [Col. 0446A] ut fiat. Ad quam vocem rex, omnesque majores natu fere usque ad exhalationem perterriti, clamore pariter et Dei laudatione aream complent. Et his quidem adversariis viventibus cessatum est a contentionibus, quousque per successionem filiorum prior discordia renovata est. Qui abeuntes, et iniquitatis suae defensorem Heornelinum Scotorum pontificem assumentes, hominem videlicet tam ingenio quam loquacitate fere insuperabilem, ad hominem Dei in villam, quae vocatur Kalne, tendunt, turgenti spiritu scandalum proponunt. Dunstanus autem longo quidem senio et magnis Ecclesiae laboribus effractus, jam praeter orationem post tergum omnia posuerat. Attamen ne pars iniqua divino quondam miraculo victa, nunc de adipiscenda gloriaretur victoria, hoc [Col. 0446B] in hostes responsionis jaculum vibrat. Quoniam, inquit, tanto tempore elapso calumniae ansam non praetendistis, nunc autem senescentem me ac taciturnitati operam dantem, antiquis querelis deservire contenditis; fateor, vincere vos nolo, Ecclesiae suae causam Christo judici committo. Dixit, et quod dixit, irati Dei censura firmavit. Mox etenim concussa domus, coenaculum sub pedibus solutum, hostes solo praecipitati ac ruentium trabium pondere oppressi; ubi vero cum suis sanctus accubitabat, ibi nulla ruinae suffusio fiebat.



Regum obitus. Regni mutatio praedicta.

37. At rex Edgarus immatura morte praereptus, Edwardum filium suum et regni, et morum haeredem reliquit; in cujus electione dum quidam principes [Col. 0446C] palatini acquiescere nollent, Dunstanus arrepto crucis vexillo, quod prae se ex more ferebatur, in medio constitit, Edwardum illis ostendit, elegit, sacravit, patrisque ac magistri affectum quoad vixit, ei impendit: versumque in gaudium est omnibus quod paulo ante triste putaverant, existimantes juvenem regem inhumanum futurum, consilia sapientum non curaturum, sed pro libidine omnia acturum; sed postquam secus esse cognovere, secus et ipsi rem tenuere, et displicuisse sibi regem vehementer displicuit. Sed illo post triennii tempus novercali fraude occiso [(53) 1Kb] , Ethelredus frater ejus regnandi sceptra obtinuit. Quae res quamvis infesto fieret Dunstano, vel quia per effusionem sanguinis innocentis ad regnum perveniret, vel quia parum [Col. 0446D] prudentiae ac fortitudinis illi inesset, non erat tamen consilium resistere, propterea quod filius regis et proximus tunc haeres videretur esse. Attamen in die consecrationis suae, post impositam coronam, fertur Dunstanus hoc illi praedixisse: Quoniam aspirasti ad [Col. 0447A] regnum per mortem fratris tui, quem occidit ignominiosa mater tua, non deficiet gladius de domo tua saeviens in te omnibus diebus vitae tuae, interficiens de semine tuo, quousque regnum tuum transferatur in regnum [(54) 1Kb] alienum, cujus ritum et linguam gens, cui praesides, non novit. Nec expiabitur, nisi longa vindicta, peccatum tuum, et peccatum matris tuae, et peccatum virorum qui interfuere consilio illius nequam.



Athelwoldi et aliorum mortes praenuntiatae.

38. His temporibus contigit Athelwoldum [(55) 1Kb] Wentanae Ecclesiae antistitem cum alio quodam Rofensi episcopo Cantuariam venire, magnumque Dunstano de adventu suo gaudium praestare, propterea quod ejus cura alti, docti, ac per varias virtutum [Col. 0447B] disciplinas ad summos Ecclesiae honores fuissent provecti. Plerisque ergo diebus in mutua sermocinatione simul et exsultatione peractis, egreditur archiepiscopus de civitate volens ad locum Christi ecclesiae Mansionarium proficisci. Illi vero comitabantur deducentes eum, quousque illos via dirimeret, quae unumquemque ab altero separatum ad locum quo ire disponebat dirigeret. Cumque imminente jam vespera procul adhuc a loco jam distarent (tardiuscule enim quam hora postulabat de urbe exierant), deprecatur archiepiscopum Rofensis antistes, ut ad vicinum ecclesiae suae patrimonium divertat, nocturnum tempus secum transigat, mane vero, si ita placuerit, migrationem faciat. Cui ille postulationi dignanter annuens, ait: Si confrater noster Athelwoldus [Col. 0447C] mecum venire voluerit, in me nulla veniendi mora erit. Assentiunt ergo pontifices in eodem, pariterque paratum sibi habitaculum subeunt. Jam aurea lux noctis fugaverat umbras, cum beati illi in viam progressi collem ascendunt, inde ab invicem vicaria pacis relatione dividendi. Extendens autem manum summus Dei sacerdos, ut coessentes secum minores pontifices benediceret atque dimitteret, extemplo erupit in fletum, fletum adeo magnum, ut vix de sancto pectore vocem valeret efferre. Expavescunt ad factum pontifices insolitum, fletuum causas solliciti perquirunt, et post modicum hoc ad quaesita responsum accipiunt. Ea, inquit, re fleo, quoniam vos in proximo morituros scio. Cumque illi referrent: Noli, sanctissime Pater, tam dira nobis [Col. 0447D] prophetia occurrere; non enim moriemur, sed iterum atque iterum pariter nos incolumes videbimus. Tali quod dixerat responsione firmabat: Quod dixi necesse est fieri. Moriemini namque huic saeculo, sed vivetis Deo: moriemini in hac vita diutius non mansuri, sed ad Deum vadetis aeternaliter cum illo victuri. Divertunt ergo pontifices ab invicem moerentes pro invicem, magis tamen pro se quisque pio timore sollicitus. Sed Rofensis episcopus abiens in civitatem suam, mox ut intravit vehementer aegrotavit, postque paucos dies, prout [Col. 0448A] veriloquus praedixerat vates, e saeculo migravit. Athelwoldus vero priusquam ad propriae sedis urbem veniret, ultimo corporis languore correptus, coelestis sedis habitationem suscepit. Super cujus morte venerabilis Pater admodum contristatus, sive quod sanctissimae semper religionis fuerit, seu quod magnam de substituendo sacerdote litis occasionem viventibus dereliquerit, deprecatus est Dominum desertae Ecclesiae benignum fore provisorem. Cui mox deprecanti assistit familiaris suus Andreas apostolus, precibus ejus Deum dicit annuere. Bathensem abbatem, nomine Elfegum, monet adducendum, et ex divinitatis consilio Wentanae Ecclesiae antistitem praeficiendum. Ita quidquid rerum ipse desiderasset, per interpretem apostolum confestim a [Col. 0448B] Deo consequebatur. Sed et ille vicem honoris apostolo persolvens, in omni obsequio illi studebat deferre, basilicas in ejus nomine fabricare, fabricatas muneribus decorare.



Rofensis obsidio. Regis avaritia punita.

39. Dum ergo quodam tempore praefatus rex propter quasdam dissensiones civitatem obsideret Rofensem, et facta capiendi illam difficultate, patrimonium beati apostoli devastando invaderet; mandavit eidem beatissimus pontifex ab stultitia quiescere Andream sicut ad praestandum facilem, sic ad ulciscendum virilem in promptu esse, ut potentiam illius ipse experiatur, si haereditatem illius vexare non destiterit. Contemptus a Rege Dunstanus iterum currentibus nuntiis eadem suggerit, insuper argenti [Col. 0448C] pondo centum transmittit; qui accipiens recessit ab obsidione. Quod simul atque pontifici renuntiatum fuisset, miratus cupiditatem hominis, hoc illi scribere curavit: Quoniam praetulisti pecuniam Deo, argentum apostolo, meae voluntati tuam cupiditatem, velociter venient super te quae locutus est Dominus mala, qualia non fuerunt ex quo gens Anglorum regnare coepit usque ad tempus illud. Attamen vivente me ista non erunt, quoniam et hoc locutus est Dominus. Quae omnia ita contigisse, et in annalibus legere, et nostris temporibus est videre.



Matrem suam in coelis videt, et beatam Mariam.

40. Sed, ut jam beatum illum, de quo loquimur, fidentius pro obsequio alloquamur, et sic ad felicem [Col. 0448D] ejus transitum madentibus oculis transeamus; quantae illud contemplationis est, Pater mirabilis, Pater inaestimabilis, quantae illud contemplationis est, quam excedens omnium mortalium mentes, quod vel Dei Genitricem in hac mortali vita, vel tuam genitricem in aeterna videbas vita! In coelum namque deducebaris, intereras beatis agminibus, illis oblectabaris modulationibus angelorum eamdem genitricem tuam quasi nuptiali thalamo aeterno Regi copulantium, et suave Kyrie eleison [(56) 1Kb] modulantibus organis resonantium. Cumque de tuae taciturnitatis [Col. 0449A] silentio arguereris, quod inter tanta vitae aeternae gaudia solus tu a divinis laudibus cessares, cum praecipue tibi pro honore parentis gaudendum fuisset, referresque hujus tantae suavitatis inscium te esse; quam breviter, quamque dulciter a civibus civitatis illius edoctus in has voces cantando erupisti: O Rex Dominator gentium, salva genus Christianorum in terra adhuc perigrinantium, ut et ipsi post inimicitias ad gratiam revertantur, et angelicae ruinae per illos damna reparentur. Jam vero quibus exsultationis labiis edicam quod Matrem Domini Salvatoris, Reginam mundi, Dominam angelorum, virgineis oculis vidisti, non vestali choro circumdatam, sed virginali corona circumfusam! Felices oculi tui qui illam videre potuerunt, cujus castissima viscera [Col. 0449B] coeli et terrae Opificem portare meruerunt! felices oculi tui, quibus datum est illam videre, quam speciosam super filias Jerusalem angeli venerantur, homines desiderant, pavescit tartarus, et omnis creatura heram miratur. Nec inde solummodo felix, quod illud singulare totius orbis decus videre potuisti; potuisti etiam mellifluas ejus voces audire, quibus socias virgines ad collaudandum Regem saeculorum ex sua carne temporaliter procreatum hortabatur, concinens illud viri sapientis ac senatoris Sedulii:

Cantemus Domino, sociae, cantemus honorem.
Dulcis amor Christi personet ore pio.

Cumque ab aliis virginibus hoc fuisset exceptum, aliae qui sequuntur versus pronuntiabant.


[Col. 0449C] Primus ad ima ruit magna de luce superbus:
   Sic homo cum tumuit, primus ad ima ruit.
Unius ob meritum cuncti periere minores:
   Cuncti salvantur unius ob meritum.
Sola fuit mulier, patuit qua janua lethi;
   Ex qua vita redit, sola fuit mulier.

Atque in hunc modum totius carminis bini ac bini versus procurrebant, illis semper repetitis qui primi a Matre Domini dicebantur.


Cantemus Domino, sociae, cantemus honorem,
   Dulcis amor Christi personet ore pio.



Auctoris apostrophe.

Haec tu, pontificum dignissime, acutissima VI corporalium oculorum in spiritualem potentiam translatorum videre potuisti; haec tu, intime coelestium arcanorum perscrutator, audire potuisti; his tantis [Col. 0449D] tamque stupendis rebus interesse potuisti. O sancta animi tui puritas, et pura sanctitas, quam sic honorat supernae civitatis suprema dignitas! o decus ac praemium virginitatis, qui sic aggaudet naturae virgineae simul atque angelicae dignitati! Sed ecce supra vires viventium est viventis tui in corpore laudibus immorari; quanto minus transeuntis tui, et cum Christo aeternaliter regnantis condignas laudes valebimus effari. Praestet omnipotens Deus per [Col. 0450A] potentissima merita tua, ut vel finem vitae tuae, quantulumcunque laudabili valeamus sermone describere: quatenus quem semper nobiscum corporaliter viventem non licuit habere, liceat saltem ex consideratione pretiosissimae mortis sempiternam tui vitam agnoscere, agnoscendo diligere, et diligendo beatae mercedis aliquid per te piissimum Patrem a Deo obtinere. Discant interim devoti tantorum mirabilium auditores exemplo tui sobrie vivere, sacras frequenter excubias celebrare, castis orationibus inservire, quoniam et tu idcirco talibus tantisque gaudiis interesse meruisti, quod aliis dormientibus ipse in sanctis desideriis vigilasti, orasti, horamque ultimam sine intermissione cogitasti. Nec tamen sufficiens erat in secreto cubiculi tui ista operari, [Col. 0450B] nisi etiam nocturnis frigoribus aedem beati Patris Augustini [(57) 1Kb] frequentares, et inde ad vicinum praefatae virginis templum hanc gloriam Dei visurus procederes.



Praenuntia dantur de morte Dunstani.

41. Anno igitur Verbi incarnati duodecim minus a millesimo, adventus Anglorum in Britanniam quingentesimo sexagesimo tertio, sanctissimus, Deoque dilectissimus Dunstanus transitoriam praesentis vitae deserens lucem, ad lucem beata atque aeterna jucunditate praeditam pervenit, ubi sicut sol ex claritate Dei resplendet, et diem aeternum aeternaliter possidet, anno patriarchatus sui tricesimo tertio [(58) 1Kb] , nativitatis autem circiter septuagesimo, cum jam esset omni virtutum charismate plenus, et Deum [Col. 0450C] videndi desiderio fatigatus. Cujus venerabilis transitus tam a se, quam ab aliis multiplici revelatione praescitus, sibi gaudium, aliis gravem ingessit moerorem: sibi gaudium, quoniam quod per spem in vita jucundius habebat, id per rem se visurum, et eo perpetuo fruiturum gaudebat; caeteris moerorem, quoniam qui similiter divinis et humanis rationibus excelleret, neminem deinceps in terra appariturum existimabant. Sed nos multiplicium revelationum multimoda relatione postposita, eorum quae proposuimus singula singulis tantum rationibus demonstrabimus. Dies ergo ascensione [(59) 1Kb] Christi festivus diem clarificationis beati Dunstani praecessit tertius. Tantae itaque diei surgente aurora, sacerdos quidam, [Col. 0450D] nomine Algarus [al. Elfgarus], doctrinae et actionis merito praecipuus, quem postea nobilem in Helmeham episcopum claruisse accepimus, dum sacros Dominicae ascensioni honores in ecclesia Salvatoris pervigil impenderet, et mentem ad coelestia contemplanda extenderet, seipso et omnibus hujus mundi rebus transcensis, Dunstanum pontificali throno conspicit praesidentem, et clero jura canonica dictantem; et ecce per omnes ecclesiae januas irruentium [Col. 0451A] angelorum infinita ingrediuntur agmina, stolis candidissimis fulgentia, coronis aureis rutilantia, Cherubim atque Seraphim Sanctus proclamantia, et quasi divinum nuntium deferentia. Qui, dum coactis ordinibus sedenti astarent pontifici, hoc illi salutationis alloquium persolvunt. Salve, inquiunt, Dunstane noster, si paratus es, veni, et gratiosus nostro utere contubernio. Dunstanus respondit: Scitis, o sancti spiritus, hodie Christum coelos conscendisse, nostrique officii esse tam verbo quam sacramento populum Dei reficere, ideoque venire hodie nequeo. Dixerant itaque sancti spiritus: Paratus esto die Sabbati hinc nobiscum Romam transire, et ante summum pontificem Sanctus aeternaliter canere.



Ascensionis die festo verba facit ad populum vir sanctus. Mortem suam suis edicit.
[Col. 0451B]

42. Postquam ergo dies aeternae retributionis est indictus, et Dunstanus divina fide ad consentiendum inductus, confestim qui apparuerunt angeli disparuerunt. At sacerdos qui rerum tam evidens contemplator exstiterat, exitum earum stupidus simul et tacitus explorator observabat. Cumque inter sacrosancta ejusdem diei gaudia illa Evangelii lectio recitaretur, in qua Dominus noster Jesus Christus post resurrectionem suam discipulis apparuisse, et exprobrata incredulitate illorum atque duritia cordis, mandatum legitur dedisse, ut in toto mundo Evangelium regni praedicarent, fidem ac baptismum annuntiarent, salutem proponerent credentibus, non [Col. 0451C] credentibus minarentur condemnationem; cumque ad haec confirmanda signorum illis faciendorum potestatem delegaret, daemonum ejectionem, linguarum novitatem, tollere serpentes, mortiferae potionis virus exstinguere, et super omnem aegritudinem salutiferam manuum impositionem (Marc. XXVI, 14-18). Cum ergo ista Evangelii lectio pronuntiaretur, et post haec, quemadmodum videntibus illis quibus haec potestas delegata est Christus in coelum ascenderet (Act. I, 9), subjiceretur: processit pontifex de sacrario latius haec eadem in populo tractaturus, et memoriam misericordiarum Dei cordibus eorum artius impressurus. Locutus est ergo qualiter nunquam fuerat antea locutus, ostendens qua ratione Filius Dei carnem induerit, cur humani generis [Col. 0451D] salvationem non nisi moriendo compleverit, quemadmodum resurgens a mortuis mortis principem superaverit, et famulantibus angelis coelum ingressus fuerit. Deinde sanguinem Christi incomparabiliter omnibus creaturis docuit esse praestantiorem; tantamque fiduciam in effusione sanguinis illius mundum habere posse, ut si unus aliquis totius mundi peccata haberet, neque de multitudine, neque de magnitudine criminum illi esset desperandum, si Mediatorem Dei et hominum haberet advocatum. Inter haec felicia felicis sponsionis gaudia pontifex ad aram reducitur, transferens omnipotentissimis Domini verbis speciem panis et vini in veram substantiam carnis et sanguinis Christi. Jamque hora [Col. 0452A] benedicendi populum advenerat, et iterata vice beatus ille ad populum procedebat, volens illis abscessum suum denuntiare, sed amore dulcedinis filiorum revocabatur. Proinde exhortatus est omnes, ut illuc tota mentis intentione tendant, quo caput nostrum principiumque Jesus Christus eadem die praecesserat: dataque super illos suae auctoritatis benedictione, orabat Spiritum sanctum illis adesse quemadmodum Filius Dei promiserat, cum redeuntem illum ad Patrem coelestis nubes suscipiebat. Ego, inquit, mittam vobis Spiritum veritatis, ut maneat vobiscum in aeternum (Joan. XIV, 16). Cum his igitur disserendis beatissimus pontifex diutius immoratus fuisset, videbant faciem ejus tanquam faciem angeli Dei, ut vere ac visibiliter [Col. 0452B] esset agnoscere, quod is quem invocabat Spiritus sanctus majestatis suae praesentiam dignatus fuerit demonstrare. Volente autem illo ad altare converti, suspirabat populus post eum, desiderans adhuc desiderabiles vultus ejus videre, et colloquio perfrui, perinde quasi ejusdem Spiritus sancti magisterio edocti, quod illum ulterius in carne non essent visuri. Quibus in amore aeternae Trinitatis tertio confirmatis, post libatum pacis et charitatis suae osculum, non valuit imminentem sibi gloriam diutius contegere, sed rogat ut sui memores existant, dicit vocationis suae diem instare, nec se ulterius in hoc mundo cum illis manere. Tunc tantam lugentis populi videres confusionem tam permistam lacrymis cleri conclamationem, viduarum ac pupillorum [Col. 0452C] miserabilem perturbationem, ut diem judicii adesse, et omnia saecula in supremam horam coisse putares. Sacerdos etiam qui tam mirabilem in ecclesia ecstasim viderat, cognito quod non in imagine, sed in rerum veritate eamdem sustinuisset, palam omnibus, et cum magnis gemitibus quae viderat absolvit. Quorum moestitiam Pater pretiosissimus, prout potuit, benigne consolatus, ad altare rediit, susceptoque vitae aeternae epulo, tam se quam omnes sibi commissos aeterno Pastori consignavit.



Cibo reficitur, rapitur e terra. Orationem habet ad suos.

43. Inde refectionis domum laetabundus ingrediens, omnes ad se confluentes et cibo corporis et spiritualis vitae alimonia saginavit. Post prandium [Col. 0452D] vero vel magis ultimam coenam, denuo cum fratribus, ecclesiam Christi ingreditur, signatoque sepulcri sui loco, omnibus ad altare Christi ascendentibus conspicuo coenaculum pro modo aestivi temporis requieturus ascendit. Circumdat pausantem luctifica ecclesiae familia, quae sive metu sui, seu morte illius turbata, horrendos lacrymando questus insonuit. Quos illo sanctissimis ut semper rationibus fovente, atque ad spem futuri saeculi diligentius informante, conspiciunt virum invisibili quadam Dei virtute e terra moveri, motum ad suprema domui fastigia tolli. Hi autem qui paulo ante propinquiores astiterant, miraculi insolentia territi, relictis sedibus devolant omnes. Stant tamen innixi parietibus, [Col. 0453A] et maceriarum liminibus de longe sursum aspicientes, exitum rei videre cupientes. Existimabant namque aut sicut Eliam cum carne eum transferendum, aut alio quovis et insolito modo ab eis tollendum. Sed mox ea qua subvectus fuerat suavitate depositus, convocat omnes qui fugam inierant, tali eos allocutione demulcens. Vidistis, ait, filii, vidistis, charissimi, quo me Deus vocat, quo Dei ineffabilis misericordia invitat. Semita itineris mei prae oculis ostensa est vobis, ut nullus vestrum de praemio capiendi coeli diffidat, qui vitae meae diligens sectator exstiterit. Non erebi sedes animam meam tenebit, non foeda facies profunditatis animam meam tenebit, non ignis inexstinguibilis, et vermis non moriens animam meam tenebit. Sursum est quod [Col. 0453B] amplector, sursum quo gradior. Estote ergo vitae imitatores, si itineris mei cupitis esse sectatores. Discite voluntatem Dei semper nosse, et, cum eam noveritis, nihil ei velitis praeferre. Quod si ab ejus voluntate facienda quantulumcunque vos exorbitasse cognoveritis, statim ad deprecandam ejus clementiam convertimini, ne dum minorem quam oporteat reverentiam exhibueritis, non solum praevaricatores, verum etiam infideles judicemini. Nolite boni videri, sed esse, nec tam mali non videri, quam non esse. Hoc enim maximum inter homines malum est, quod omnes cupiunt boni videri et esse nolunt; nulli volunt mali videri, et nolunt non esse mali. Pacem semper sectamini, nec prius ab illa sectanda deficiatis, quam illam in coelo apprehendatis. [Col. 0453C] Atque, ut hanc efficaciter attingere valeatis, illum semper in animo dulcissimum habete, illi continuo gratias agite, illius praeceptis humiliter obedite qui singulare pro omnibus sacrificium immolari voluit, in quo complacuit omnem plenitudinem inhabitare, et per eum reconciliari omnia, in ipso pacificans per sanguinem crucis ejus, sive quae in terris sunt, sive quae in coelis (Col. I, 19, 20). Praedico etiam vobis Anglorum gentem dira ac diuturna mala ab exteris gentibus esse passuram, sed in fine dierum miserationem Dei super eam stillaturam. Vobis autem commodum erit horum verborum reminisci, ut sive haec ad peccatorum emendationem, seu ad perficiendam virtutem contigerint, animas vestras divinae semper [Col. 0453D] dispositioni subjiciatis, ne sicut mali filii diligatis blandientem; erudientem (quod a vobis remotum sit) contemnatis. Profecto nullius hominum vel tam grave supplicium, vel tam excellens est meritum, quo Dei omnipotentis visio, visio beatae aeternitatis, visio aeternae veritatis, Patris, et Filii, et Spiritus sancti, valeat promereri. Magis autem si naturalem clementiae suae bonitatem Deus non attenderit, nihil homo patitur quod sibi justo Dei judicio ex sua culpa non debeatur.



Viaticum accipit, ab angelis in coelum deducitur.

44. In his verbis sentit beatissimus Pater vires [Col. 0454A] corporis paulatim deficere, cum spiritus ab integritate sui deficere nesciret. Ita namque facie serenus, sensu sobrius, docendi locutione assiduus, toto illo die ac sequenti feria sexta permanebat, ut quicunque se commendaturi, et benedictionem tanti Patris postulaturi advenissent, recreatos se, et multipliciter in amore divinitatis confirmatos assererent. Et jam promissae beatitudinis Sabbatum illuxerat, jam tempus requiescendi ab omnibus laboribus suis Dunstano instabat, cum ecce multiplex filiorum caterva currit, filiorum quos ipse infra gremium matris Ecclesiae tenerius nutrierat, atque ad excellentiorem spirituali gratiae perfectionem adduxerat, clamoribus et nimiis ejulatibus queritans quod se derelictis recederet, nec illis liceret commori. [Col. 0454B] At ille in manus Dei omnipotentis eos commendans, et gratiosa benedictione confirmans, jubet sanctae communionis mysterium ante se celebrari. Quod cum protensis manibus de coelesti mensa porrectum suscepisset, hac oratione Deo supplicare coepit. Gloria tibi, omnipotens Pater, qui timentibus te Panem vitae de coelo dedisti, ut memores simus mirabilium tuorum, quae in medio terrae operatus es, mittendo nobis Unigenitum tuum, verum hominem de vera Virgine natum. Tibi, sancte Pater, meritas referimus grates, qui et nos dum non eramus creasti, et dum peccatores essemus, hujus gratiae participes effecisti per eumdem Filium tuum Deum, et Dominum nostrum, omnia tecum et Spiritu sancto facientem, gubernantem, et per infinita saeculorum [Col. 0454C] saecula regnantem. Inter quae verba ex omnibus animae medullis ad Deum quem semper desideraverat effusa, videt illos qui se ad coeleste convivium invitaverant beatos angelos assistentes, et coeleste illi obsequium praeparantes. Quorum venerando coetui felix anima illius gratulata, laeta egreditur de habitaculo sanctissimi corporis, proficiscens cum illis ad contemplandam claritatem aeterni Conditoris. Ecce quomodo honoratus est, quem Deus honore dignum judicavit! ecce quomodo in gaudium Domini sui intravit, qui in commissa sibi doctrinae pecunia fidelis erogator exstitit! O viscera misericordiae Dei, quae sic semper dulcia expertus fuerat iste homo Dei! o cor viri ad voluntatem Dei semper parati; qui potuit dicere: Paratum cor meum, [Col. 0454D] Deus, paratum cor meum (Psal. LVI, 8)! Ecce nunc psallit in gloria sua illustratus lumine visionis gloriae Dei.



Sepelitur.

45. Suscipiunt autem venerabiles Domini sacerdotes venerabile corpus summi sacerdotis, deferentes illud in basilicam magni basilei Domini Salvatoris, sub immenso murmure lugentium populorum feretrum densissime ambientium, facies suas dissecantium, palmis sese ferientium, atque amaris vocibus, Heu, heu! charissime pater, clamantium. Ibi in loco [(60) 1Kb] quem ante biduum dictaverat, cum [Col. 0455A] omni diligentia sepultus, et post haec eminentioris operis structura decenter opertus, flebilem simul et amabilem cunctis, sive in choro psallentibus, sive per gradus ad altare ascendentibus sui memoriam dereliquit. Flebilem ideo dixerim, quod ejus quotidie monumentum prae oculis haberent, cujus venerandos aspectus videre non possent. Amabilem, propterea quod licet ejus visibili praesentia carerent, invisibilem tamen et incorporeum ejus spiritum in coelesti fide gaudere, et pro eis apud Deum misericordiam enixius orare sciebant.



Eventa post ejus mortem.

46. Post cujus mortem, si mors dicenda est cui vita aeterna successit, ita omnes res contrarium motum sumpsere, ut Dunstani mortem omnia deflere, [Col. 0455B] nec ejus absentiam se ferre posse viderentur. A summa quippe pace fit commutatio ad bellum intolerabile, ab immensa laetitia ad enormem tristitiam, ab omnium rerum abundantia ad omnium rerum indigentiam. Denique aer ipse immutatus est, naturales temporum vicissitudines dissidebant invicem; coelum non exaudivit tellurem, nec tellus ea quae seminabantur, in ea hostilis incursio foedam ubique faciem dereliquit, dum eorum irruptione urbes diruerentur, ecclesiae spoliarentur, suffoderentur altaria, et sacerdotes Domini interficerentur. Ex quibus vir virtutum Elfegus, qui quartus erat a magno Dunstano Cantuariorum archiepiscopus, cum multam hostium multitudinem ad Christianam religionem convertisset, et eos quos ab infidelitatis [Col. 0455C] errore convertere non posset, quotidiana invectione reprehenderet, tentus ab eisdem, post dirutam illius urbem, post cruentam innocentis populi caedem, post templi sacri exspoliationem simul et combustionem, vinctus adductus est, et per septem menses variis tormentorum cruciatibus vexatus, et post [Col. 0456A] haec omnia, eorumdem manibus lapidatus spiritum cum triumpho direxit ad coelum. Sic ergo impleta sunt quae vel de rerum prosperitate angeli Dunstano, vel de adversitate earum Dunstanus regi Athelredo praedixerunt, sed in his tam gravibus tumultuantis populi angustiis non defuit supernae miseratio pietatis, quae tanta coruscantis gratiae prodigia ad memoriam illius ostendit, ut et reprobis terrori, et afflictis essent consolationi. Neque enim aliter coelestis ejus spiritus operatus est, quam si in terram redivivo corpore suo quotidie veniret. Verum nos non omnia quae de illo sunt propter infinitatem dicere poterimus; nec ab omnibus abstinendum putamus, ne nulla esse videantur quae dicamus. Et quaedam quidem de libris miraculorum [Col. 0456B] ejus qui nunc minime supersunt excerpsimus; quaedam vero nostra aetate, aut in alios facta vidimus, aut in nos patrata ipsi experti sumus. Sed hic libelli hujus fit finis, ut quod intendimus ab alio principio sumi possit.


Justus homo, nudus vitio, sedes subit almas,
   Ex quibus expulsam se dolet atra cohors.
Iste polum petit, illa rogum stygis ardua moles
   Deserit, atque levis gleba natare solet.
Mansio diversa, diversaque praemia, quantum
   Ortus solaris distat ab occiduis.
Imperat huic Agnus circumdatus agmine laeto:
   Illi cum prava pluto cohorte praeest
Uritur illa gelu, nive, grandine perpetuali:
   Vernos ista dies mansio semper habet.
[Col. 0456C] Haec generosa duce jucundo cive decora,
   Carmine festiva, pace quieta jugi.
Tu venerande piis mistus, Dunstane, catervis,
   Exerces hilares hac regione jocos.
Quanti sis meriti, plebs indicat astricolarum,
   Quae famulata tuam vexit ad astra animam.



INCIPIT LIBER MIRACULORUM EJUSDEM. Auctore eodem Osberno monacho.
[Col. 0455]


Auctor fidem a lectoribus exigit.
[Col. 0455D]

1. Diximus in superiori libello, quibus parentibus venerabilis pater Dunstanus ortus claruerit, quorum regum tempora nobilitaverit, quos processus virtutum habuerit, et quemadmodum ad coelestia regna gloriosus migraverit. Nunc autem propositum habemus ea narrare, quae post depositionem corporalis sarcinae felix spiritus ejus in hoc saeculo dignatus est operari, ut omnes futuri temporis Angligenae populi agnoscant, quid tanti nominis viro honoris ac reverentiae debeant. Verum quoniam eorum quae scribenda sunt, pleraque ac fere omnia nostris temporibus facta cognovimus; pauca vero aliis quidem temporibus facta, sed nobis verissima verissimorum virorum relatione exposita accepimus: hac ratione omnes qui haec dignabuntur legere, ad credendum [Col. 0456D] invitamus, ut sicuti sibi credi volent, si forte aliqua suis temporibus facta scribere voluerint, ita nobis credant, cum audierint ea narrari, quae a nobis potuere videri. Quam enim de se veri aestimationem a sequentibus haberi velint, eam recte praecedentibus concedere debent. Quod si nulla quae scribi debeant, suis temporibus fieri contingant, non ideo nos statim falsitatis arguant, quasi quod alio tempore occulta Dei providentia non fit, alio tempore pro corrigendis vel corripiendis hominibus fieri non possit, cum semper opportunitatem rerum et temporum exigat gratia miraculorum. Num enim idcirco minus credendum est principem apostolorum Petrum ad portam templi speciosam claudum sanasse, quod nostris temporibus istud non fecerit, aut ideo beatus evangelista Joannes venenum sine laesione [Col. 0457A] non bibit, et qui veneno deperierant non resuscitavit, quod ista nescio quis impostor et calumniator non viderit; quasi si quis nauclerum, vel aurigam laudari audierit, quod hic navim in procella gnaviter regere, ille equos artificio sciat in cursum ducere, supra humanam naturam hoc esse contendat, ideo quod ille fieri non posse credat. Non itaque hoc admittendum, sed quod unaquaeque res tempus et ordinem spectet credendum. Dignentur ergo credere qui haec dignabuntur legere, ut quemadmodum merito fidei nostrae qua credebamus, vera esse quae non videramus, actum est ut aliqua videre possemus; ita illi praemium fidei habeant quandoque videre posse, quod narrantibus nobis indubitata fide potuerunt credere. Jam ad proposita transibimus, et quo [Col. 0457B] ordine quaeque res acta, quantum possumus, breviter ac dilucide narrabimus.



Caecus videt.

2. Vicus est urbi Cantuariae vicinus, Leoham ab incolis dictus. Hunc quidam vir inhabitabat, quem longa oculorum caecitas gravabat. Admonitus ergo in somnis est, ut patrem patriae Dunstanum adeat, commissa mala deplangat, futurum esse ut amissum lumen per eum recipiat. Narrat suis homo quae viderat; favebant, et auctores illi itineris procurabant. Ingreditur itaque caecus ecclesiam Christi, orat sibi pernoctandi ibidem licentiam dari: Tale, inquiens, praeceptum suscepi. Sequenti vero et media nocte coepit de tumulo viri Dei omne genus odoramentorum sentiri, et caecus interim gravissimis oculorum [Col. 0457C] punctionibus gravissime torqueri. Clamavit itaque fortiter, sanatus est mirabiliter, laudavit Deum, et Dunstanum hilariter.



Item tres caecae.

3. Tres etiam mulieres in una domo commanebant, simili ex longo tempore caecitate percussae, et onere paupertatis oppressae. Has magnus ille Dunstanus, dum in corpore vixisset, inter caeteros Ecclesiae stipendiarios pauperes alere solebat. Quae accepto rumore patrati miraculi alternis se hortabantur sermonibus. Quid hinc, inquiunt, sedimus, quae patrem vitae nostrae reviviscere audimus? eamus ad illum, calamitatem deploremus, auxilium flagitemus. Qui nostram suevit depellere paupertatem, dignabitur corporis nostri profligare caecitatem: [Col. 0457D] compatietur fame morituris, ut reddita luce gratiam praestet pauperculis, operibus manuum suarum deinceps victuris. Dixerunt, et rectore baculo viam quae ducit ad civitatem pergere coeperunt. Cumque ad portam ecclesiae venissent, junctis ad invicem manibus ingressae sunt, procidentesque ante memoriam viri, hac moerorem supplicatione depromunt: Pater sancte, pater serene, ad has tuae misericordiae stipendiarias intende, ut aut solito more victum eis tribuas, aut lumen oculorum per quod vitam transigere possint restituas. Et iterum dixerunt: Piissime, potentissime, his tuis misellulis miserere. Sic oraverunt, et inter orandum clare viderunt, magnumque gaudium populo praestiterunt.



Sacerdos paralyticus curatur. Ingratus recidit in morbum et exspirat.
[Col. 0458A]

4. Sacerdos quidam Folcanensium praepositus, nomine Ceowlfus, vir locuples valde erat, multaque nobilitate inter suos pollebat. Hic per multos annos ita omnium membrorum paralysi dissolutus fuerat, ut neque vicinas possessiones adire, neque ecclesiae limina contingere, nisi in grabato deportatus, valeret. Suasus itaque ab intimis suis, ut ad memoriam domni Dunstani miserum cadaver sineret transferri, primo quidem verecundia distulit homo dives, dedignans consortium paupertatis, ex omnibus locis propter spem recuperandae salutis illuc confluentis. Sed cum jam prae doloris magnitudine sibi ipsi esset intolerabilis, jussit feretralem equorum lateribus machinam [Col. 0458B] coaptari, seque in ea positum ad ecclesiae januas, ubi memoratus sanctus requiescit, pertrahi. Ibi clientium suorum humeris sustentatus intro illatus est, prosequente illum non parva multitudine agnatorum, flebilibus vocibus Dunstani nomen invocantium. Secunda autem die factus in agonia aegrotus sensit quasi manum hominis per totum corpus discurrentem, omnesque totius corporis nervos distinguentem. Inde vociferans e terra exsiliit, in podibus suis constitit, et restituta ad integrum sanitate exclamare coepit: Benedictus Filius Dei viventis in bono servo suo Dunstano, et benedictus bonus servus ejus Dunstanus in illo. Vere pius, vere omnipotens Christus, qui servos tam potentes tantaque pietate praeditos habet. Mox hymnis et laudibus devotissime [Col. 0458C] Domino persolutis, qui alienis manibus fuerat deportatus, suis pedibus cucurrit, equum ascendit. et cum omni comitatu gaudens et hilaris recessit. Sed post paucos dies facto convivio in domo sua, convocavit omnes amicos et notos, ut sibi de adepta sanitate congauderent, et congratularentur. Cumque in magno gaudio convivarentur, coeperunt Deum laudare et glorificare, qui cum sit potens, potentem non abjecerit, sed cum pauperibus suis poenitentiae ei spatia concesserit. Super quo ille indignatus respondit: Num me inter caeteros pauperes computatis, quia inter eos sanatum asseritis? Non ita est, quoniam etsi Dunstanus non fuisset, ita mihi contigisset. Ad hanc vocem toto corpore intremuit, itaque uno momento eadem, qua illum dimiserat, infirmitate [Col. 0458D] percussus est, ut nihil in omnibus membris esset, quod ab hac percussione intactum remaneret. Vociferabatur ergo miserabiliter, et post paulum exspirabat infeliciter.



Invalido sanitas redditur.

5. Ex illo die multus timor, multaque circa sanctum Dei veneratio excrevit, restitutis ad integram sanitatis perfectionem nunc unis, nunc pluribus per singulos dies aegrotis, ex diversarum regionum longinquitate porro adductis. Inter haec multorum cervicibus impendens juvenis ferebatur, formosa quidem facie, sed a nativitate fandi impotens, ut quindenis annorum temporibus nec caput sursum erexerit, nec deorsum gressum direxerit. [Col. 0459A] Quem super capita illorum celsius elevatum his precibus fletu permistis sancto obtulerunt. O Christe, inquiunt, salus et creator omnium, qui homines hac etiam in parte caeteris animantibus excellere voluisti, quod loqui possint, et erecto capite incedere, reforma in hoc filio nostro vel quod natura informatum reliquit, vel quod formatum inimica saluti aegritudo corrupit. Solius enim tui est ex eo quod non est in id quod est perducere, et quod est in quascunque volueris formas mutare. Exaudi ergo preces supplicantium propter temetipsum, et propter Dunstanum dilectum tuum. Tunc demissus ex humeris bajulantium se aegrotus, ut ad memoriam sancti vicinius applicari deberet, mox ut tumbam tetigit, in pedibus suis constitit, caput cum scapulis [Col. 0459B] sursum erexit, et resoluta lingua quae nunquam antea fuerat locuta, excelsa voce clamare coepit Gloria in excelsis Deo, alleluia. Sicque perseveravit in integritate susceptae locutionis, ut usque ad finem vitae non solum expedite, verum etiam diserte omnia loqueretur.



Caeca nata lumine donatur.

6. Paupercula etiam cum caetera multitudine advenit ferens in ulnis triennem natam ex utero suo sine lumine natam. Quae cum per aliquot dies orationi pro salute filiae suae sollicita incubuisset, nec exauditam se aliquatenus sentiret, deprecata est omnem clerum auxilio sibi apud Dei sanctum fore, confidens eos tanto citius impetraturos quod vellent, quanto ei prae caeteris hominibus familiarius servirent. [Col. 0459C] Affecti itaque pietate monachi [(61) 1Kb] pro dolore matris et languore puellae, coeperunt instantissima prece sanctum deposcere, ut earum afflictioni solita bonitate dignaretur subvenire. Decima autem die dum forte materno gremio puella incumberet, subito apertis oculis clare omnia videbat, et prae gaudio exsiliens dicebat: Mater mi, quae sunt haec pulchra quae video? Cui illa: Videsne, inquit, mi chara? Quae dixit: Pulcher homo ille jussit me haec pulchra videre. Clamatum est itaque per totam ecclesiam puellam a nativitate caecam a magno pontifice Dunstano illuminatam. Fit concursus omnium matrem cum filia constipantium. Sed cum aliqui ex clero credere non possent, quod patentibus oculis acumen visionis inesset, volentes indagandae veritatis [Col. 0459D] signum videre, jactant poma, sicut pueris alludi solet, per pavimentum ecclesiae, ut experirentur si absque errore infantula posset ea sequendo comprehendere. Quae confestim de sinu matris exsiliens, rotantia poma per diversos anfractus insectabatur, eisque apprehensis celeri cursu ad matrem revertebatur. Tunc deprehensum est puellam patentibus oculis posse videre, qui antea sine lumine videbantur patere.



Item anus caeca.

7. Item anus quaedam ad memoriam sancti pontificis perducta est, ut quod in juventute perdiderat, [Col. 0460A] in extrema aetate lumen oculorum reciperet. Vacans ergo orationi, nec ulla salutis remedia consequens, egreditur de civitate, volens ad locum unde venerat remeare. Jamque pontem fluminis Sturae ascendere coeperat, cum forte ductoris sui auxilio destituta clamabat: Dunstane, Dunstane, nec speratum a te lumen obtinui, et ductorem nunc perdidi. Mirabile dictu, et malefidis difficile creditu, protinus illa juvenes per medium pontis ligna ferentes clarissime vidit, quibuscum in civitatem rediit, et quid factum sit omnibus indicavit.



Excommunicati poena et salus.

8. Quid de Clemente Teutone dicam, cui magis aptum nomen est demens, quam Clemens, quem sacerdos pro culpa voluptatis et contumaciae, in [Col. 0460B] interitum carnis Satanae tradiderat, et ita maledictionis sententia septem annis devinxerat, ut non solum in eodem loco toto corpore tremendo, verum etiam de loco ad locum cursitando instabili ferretur motu. In basilica vero Salvatoris ante memoriam magni Dunstani praesentatus, cum forte ad nocturnas vigilias responsorium: Videte miraculum, inciperetur, saltum in sublime dedit, daemonium cum sanguine evomuit, et post haec omni tempore secundum omnimodam sensatorum qualitatem quietus et loco et corpore mansit.



Repens erigitur.

9. Aut quo modo factum in te miraculum, Elwarde, narrabo; hominem giganteae magnitudinis, si repentem te in tota terra mole corporis per triginta [Col. 0460C] annos pondus non premeret gravissimae infirmitatis; postea vero charo patri Dunstano oblatus, atque ab eo mirabiliter sanatus, non solum cunctis factus est amabilis propter adeptae sanitatis miraculum, verum etiam admirabilis propter corporeae quantitatis spectaculum. Tu musicus in conviviis didicisti post haec convivantium animos carmine demulcere, et inter cantandum tibiis carmen modificare. Sed inde tibi excelsi honoris insigne accessit, quod universitas hominum concordi voce Dunstani te hominem servulumque vocavit.



Loripes tandem rectum incessum recuperat. Auctor jam visa narrat.

[Col. 0460D] 10. Sed et illud non parva dignum est admiratione, quod quodam venerabili sene, et in omni religione probato referente agnovimus. Ait namque eumdem patrem et dominum nostrum cuidam loripedi in somnis apparuisse, atque ut ad requiem corporis sui sanandus veniret praecepisse. Qui ad locum veniens, nec quidquam per multos dies orando salutis inveniens, taedio sive desperatione fractus recessit, itinere quo venerat redire tentavit. Jamque mediam pene viam peregerat, cum is qui dudum dormienti apparuerat, vultu severus, veste decorus occurrit, sciscitans unde veniret, vel quo pergendo tenderet. Recuperandae, inquit, salutis [Col. 0461A] gratia jussus ad sanctum Dei Dunstanum perrexi, sed nihil proficiens ad domum meam redeundum putavi. Tum ille: Ego, inquit, sum Dunstanus, omnium servorum Dei conservus, necessariis quibusdam causis occupatus, non poteram his diebus requiem corporis mei visitare, nec praesentiam meam filiis ibidem manentibus exhibere. Nam Ecclesiam Dei Elfricus, cognomento Bata, exhaeredare tentavit, sed me tutore nihil efficere potuit. Nunc autem confecto negotio ad locum requietionis meae vado. Vide ergo ut illa die et hora ibi te inveniam, quatenus per te gratiam meam meis civibus ostendam. Regressus est itaque languidus in civitatem, narravit omnibus quae audierat, indictum diem patienter exspectabat. Stupendum valde, die et hora qua sanctus [Col. 0461B] sese venturum praedixerat, de suscepta sanitate loripes gaudebat, et ineffabili totam urbem laetitia replebat. Hactenus ea quae aliorum testimoniis ad nostram notitiam perlata sunt enarravimus: nunc his quae nostra aetate facta sunt enarrandis operam dabimus.



Virgo lucis expers lucem aspicit.

11. Virgo quaedam Deo devota orationis gratia in civitatem venit, inde misera, quod ex quo nata est hujus mundi lucem non viderat, sed ex hoc beata quod aeternam lucem ardenti semper desiderio quaesiverat. Et cum forte natalitius dies sancti confessoris Christi Audoeni episcopi instaret, in quo pariter et aliorum omnium, quorum reliquiae in ecclesia Salvatoris continentur, praecipua veneratione memoria [Col. 0461C] celebrabatur, postulabat illa a custodibus ecclesiae, ut sibi liceret eadem nocte vigilias ibidem celebrare. Quod dum facile propter vitae religionem obtinuisset, remansit in ecclesia juxta requiem beati Patris Dunstani stans, totaque nocte vigiliis et orationibus vacans. Jam nocturnas laudes incoeperamus, jam octavum responsorium Sint lumbi vestri praecincti, modulatis vocibus concinebamus, cum virgo Dei vehementem in facie sustinens pruritum, arctissima digitorum impressione coepit oculos perfricare. Inde statim sanguis ubertim exiens, in suppositum capitis sui velamen defluxit, modesteque illa circumstantibus innuens: Praebete, inquit, mihi vas sanguinis susceptorium, ne terra sancta ejus colluvione maculetur. Quod postquam illi fecissent, [Col. 0461D] lympham quoque lavandis oculorum orbibus praebuerunt. Interim nos pueri vultus illuc dirigere, oculis subaspicere, iterumque ad invicem mutuis [(62) 1Kb] aspectibus simul ac nutibus laetitiam significare. Suspicati namque sumus (quod res erat) bonum patrem nostrum boni aliquid operatum fuisse. Jam cantus de praecinctione lumborum, et ardentium lucernarum gestatione secundo terminabatur; jam a cantoribus gloria sanctae et individuae Trinitati reddebatur, et ecce illa quae lumbos suos castitate semper praecinctos habuerat, ad gloriam Dei lucernas in ecclesia ardentes in magna cordis laetitia videbat. [Col. 0462A] Mirata est ergo de omnibus quae videbat. Ostendebantur ei laminae aureae, cruces, baccilia, claves ecclesiae, omnia mirata videbat. Ipsas quoque hominum figuras cum ingenti stupore considerabat. Videres ergo omnes in ecclesia lacrymas exprimere, et cum vobis modulatione cordis jubilatione Deum laudare. Orto autem mane forte ad magistros intravimus, vapulaturi pro culpis quas commiseramus. Et ecce de transverso vir bonus Godricus furibundus irrupit, ita clamitans: Vos hic homines crudelitatem in innocentiam evomitis, et dulcissimus Pater noster Dunstanus suavitatem misericordiae suae in nos peccatores ostendit. Exite. Praerogativam miraculi quondam a Salvatore in caeco nato celebratam iterum celebrari videtis, et aliquid crudeliter [Col. 0462B] facere audetis? Exite. Ita impias manus evasimus, et post haec ecclesiam ingressi sumus. Tunc pulsato signo beatissimi patris nostri, quod ipse manibus suis olim fecisse dicebatur, quo nullum dulcius, neque ad commovendos hominum animos flebilius, concurrit universa civitas, volens oculis quod fama reserante audierat. Coepimus itaque excelsis vocibus simul et lacrymabilibus Dominum Deum nostrum laudare, qui per beatum servum suum Dunstanum tantis laetitiis nostra tempora dignatus est beatificare. Et cum multa populorum millia in ecclesia starent, neminem inter omnes videres qui non prae gaudio pie ac dulciter fleret.



Auctor testis miraculi de puella curata.

[Col. 0462C] 12. Vigilia beatorum Christi apostolorum Petri et Pauli erat, et inclinata jam die vespertinas orationes clerus in ecclesia agebat. Forte ego cum alio puerulo coaetaneo meo ad altare Christi ministraveram, consummatoque ministerio per gradus descendere incipiebam: et ecce in occursum nostrum vetula quaedam cum filia bene adulta obviam se dedit, procumbens gradibus simul et clamitans: Miseremini mei, pueri Dei, ut Deus omnipotens misereatur nostri, profectum virtutis concedens, et aetatem puerilem ad maturos annos feliciter perducens. Nos autem, ut id aetatis pueri, factum feminae expavescentes, haesimus loco, miseriae causas flebiliter sciscitantes. Tum illa, hanc, inquit, quam videtis filiam meam, a summis humeris usque ad [Col. 0462D] extremos manuum articulos collisam, obstetricis suae nescio aut furor, aut negligentia foedam atque mutilem reddidit. Audivi magnam quamdam in hoc loco Dei virtutem esse, et ideo ad supplicandum ei longo itinere tentavimus huc venire: vos nobis quid agendum sit edicite. Aspiciebamus interim manus sine forma manus, juncturae juncturis non cohaerebant, sed quaedam discors deformatis informem quamdam ossium concretionem faciebat, pollices retrorsum deflexi immobilem gerebant sensibilitatem. Caeterorum namque digitorum figura nulla sed radices quaedam de palma prominentes introrsum [Col. 0463A] curvabantur, quae in vola confixae unguibus eam perforabant. Quae res intolerabiles patienti angustias inferebat. Avertimus ergo oculos hoc solum dicentes: Non nos, bona mulier, non nos quid agendum sit consulere velis, juxta est qui et tibi consulere, et filiae tuae salutem valet procurare: solet namque secundum fidem suam omnibus illum invocantibus subvenire. Tum illa comprehensa lacinia vestis filiae suae traxit eam ad locum, moxque toto corpore in terram prostratae adorant sanctum ambae, fletibus et ejulatibus illius bonitatem pulsantes. Et vere pulsabant, quibus tam cito misericordiae illius viscera patebant. Necdum enim Phoebus marinis fluctibus caput intulerat, et illa quae morbo contracta fuerat, ruptis venis brachia extollebat, manuum [Col. 0463B] articulos omnes extendebat, et quae ab annis puerilibus digitos movere non poterat, expedite jam omnia contrectabat. Itaque accurrimus, vidimus, flevimus, et facto mane cum exsultatione totius urbis Dominum Deum nostrum laudavimus.



Contractus erectus.

13. Epheborum aliquis prope civitatem manebat ita a puero debilitatus, ut a lumbis ac deorsum per totum emortuus duobus bacillis inniteretur, totius corporis post se trahens medietatem. Hic ea die in qua Filius Dei in assumpta carne dignatus est mori, ejus Ecclesiam ingressus, vexillum crucis, in qua moriens mortem nostram destruxit, cum caetera multitudine adorabat, et futurae festivitatis gaudia [Col. 0463C] juxta corpus venerandi Patris Dunstani manens exspectabat. Adveniente autem hora in qua Dominus noster Jesus Christus triumphato diabolo a mortuis resurrexisse creditur, clamor in ecclesia factus est magnus tumultuans adolescentem rectum toto corpore stare, qui a multis annis inferiores corporis partes post se consueverat trahere. Quod quamvis clerus sciebat, patienter tamen simul et laetanter solis ortum exspectabat. Mane vero Dominicae resurrectionis convenit infinita totius urbis multitudo in ecclesiam, videre quid in hominem divina potentia operata fuisset, quem antea in infirmitate bene cognitum habuissent. Viderunt itaque, et Deo gloriam dederunt clamantes bono Domino Dunstanum in vita servisse, cui post mortem non solum contigit [Col. 0463D] beatius vivere, verum etiam beneficiorum suorum gratiam hominibus praestare.



Alia miracula.

14. Puerum quoque omnibus membris contractum per eumdem Dei sanctum vidimus sanatum.



Novitiis poena remissa. Pagani cadaver ex ecclesia projici jubetur.
[Col. 0464A]

15. Quadam etiam die [(63) 1Kb] dum plus solito magistrorum furor in pueros desaeviret, nec spes intercessionis uspiam ulla suppeteret, hoc unum et solum superesse remedium crediderunt, ut ad memoriam dulcissimi Patris Dunstani confugium facerent, illum que non tam intercessorem, quam adversus impietatis ministros defensorem exhiberent. Conferunt itaque se summo diluculo ad illum, multis lacrymis ejus clementiam postulantes, sedentibus per diversa loca magistris, qua transitus puerorum esse deberet, exitumque illorum de ecclesia multiplici diligentia aucupantibus: et ecce lacrymantibus illis apparuit pios vultus gerens pius Pater Dunstanus [Col. 0464B] tangensque virga quam manu gestabat unum illorum apertis oculis videntem sed movendi se omnino impotentem, ita adorsus est fari. Jam desitum sit, pueri, a fletu, quoniam nullum vobis hodie molestum esse permitto. Idcirco enim veni invitatus lachrymis doloris vestri. Ecce nunc ibo, et magistros egressum vestrum explorantes gravissimo somno soporabo. Tu vero puer qui me loquentem cernis et audis, cum vos meo munere liberatos esse cogneveris, in hoc mihi gratiam praestabis, si hujus ecclesiae praeposito ex meo nomine praecipias, ut initiatum infantulum hunc, qui juxta me nuper conditus est, filium comitis Haroldi [(64) 1Kb] foras projici faciat. Indecens namque valde est, ut ibi paganorum corpora sepeliantur, ubi divina quotidie [Col. 0464C] mysteria celebrantur. Quod si ipse aut metu aut incredulitate praeceptum meum neglexerit, noverit in hac ecclesia nihil prosperum processurum, quandiu hoc meum praeceptum opere non fuerit impletum. Haec dicens sepulcro receptus est. Is autem qui haec viderat, tum quidem puer, nunc vero reverendae aetatis senior, quique ut ista sublato nomine illius scriberentur, sollicite nos admonuit, statim sui compos effectus, innuit sodalibus dicens: Num Patrem Dunstanum vidistis? num quid locutus fuerit audistis? Narravitque omnia seriatim, haec inquiens: Haec et haec locutus est. Surgentes ergo pueri ut intrarent domum martyrii [(65) 1Kb] , transierunt ante primos magistros, dormierunt; transierunt ante secundos, dormierunt; transierunt [Col. 0464D] ante tertios et quartos, dormierunt. Post paulo vero evigilantes, et derisos se graviter dolentes. versi in furorem statuunt saevissimam tertia diei hora de pueris ultionem sumere, quos protegente Dunstano mane non potuerunt contingere. Talis enim mos in [Col. 0465A] Ecclesia tunc temporis erat, ut quos prima diei hora sine vindicta servaret, eos hora tertia durius puniret. Sed Dunstanus, semper et ubique fidelis, ita praefatos eadem hora a se magistros divisit, ut non tam de puerorum laesione cogitare, quam de sua liberet confusione tractare. Ita pueri periculum diei illius evasere, atque in crastino vigilias Dominicae nativitatis gaudenti animo videre. At is qui legatione Patris fungebatur, quae audierat praeposito fideliter nuntiabat, sed ille infideli mente nuntiata parvipendebat.



Ea re neglecta quid secutum S. Dunstani translatio.

16. Quoties etiam in nocturna visione visus est fratribus de ecclesia exire? Quem cum exeuntem retinere vellent: Non possum, inquit, ibi manere propter foetorem pagani pueri licet initiati in hac ecclesia [Col. 0465B] sepulti. Nec multo post ecclesia Salvatoris igni combusta est, parietes ceciderunt, nec quidquam ex omnibus monasterii officinis incombustum remansit, praeter duas domos sine quibus monachi remanere non possent, dormitorium scilicet et refectorium, tantamque claustri partem sub quanta absque imbrium infusione ab una domo in aliam possent introire. Ex quo satis videre fuit, quantam nostri curam Pater Dunstanus habuerit. Sed horum ruina in melius commutata est veniente venerabili viro Lanfranco [(66) 1Kb] archiepiscopo, et omnium qui nostra aetate in terra fuerunt sanctissimo simul ac sapientissimo. Qui, cum fundamenta construendae novae ecclesiae ponere vellet, neque hoc absque translatione corporum infra ambitum ejusdem ecclesiae [Col. 0465C] quiescentium facere posset, indixit jejunium omni populo, quatenus sanctorum voluntas fieret, ut eorum corpora ad alia loca transferri deberent. Die vero huic negotio constituto, orante omni populo, clero cereis et aromatibus, omnique genere gaudiorum occurrente, paraverunt se sacerdotes, ut thecam sancti Patris Dunstani absque contrectatione corporis illius e terra levarent, et ad locum cum omni diligentia praeparatum deferrent. Quam cum in humeris accepissent, retinetur a quibusdam ecclesiae militibus, qui pacem regis Willermi nuper infregerant, occisis duobus equitibus, nepotibus videlicet Scollandi, qui erat abbas monasterii sancti Augustini extra urbis muros constituti. Timebant autem ne mors occisorum morte sua solveretur, et ideo evitandi [Col. 0465D] hujus mali causa neque a sancto recedere, neque thecam ejus dimittere voluerunt. Vocati sunt itaque tam abbas, quam omnes hi quorum interfuit vindictam donare: negaverunt, nec mortem occisorum sine vindicta remittere voluerunt. Quid ergo? deductum est sacrum corpus infecto negotio, atque in oratorio beatae virginis Mariae collocatum. Summo autem diluculo, nobis adhuc in stratis quiescentibus, [Col. 0466A] irrupit in ecclesiam abbas stipatus parentum catervis, postulat fratres celerius excitari, dicit se necessario illis loqui velle. Qui cum venissent, accessit ad corpus sancti, genua flexit atque in haec verba lacrymabiliter erupit: Peccavimus in te, sancte Dei, nolentes tibi in conspectu populi exhibere honorem obsequii. Ecce nunc et injuriam donamus, et de mentis nostrae obstinatione veniam imploramus. Nos autem mirantes tam subitam rerum mutationem, cognovimus illos per visionem a sancto Dei fuisse perterritos, et vix noctem illam transegisse vivos, propterea quod presbyter quidam aspectu terribilis, qui ex figuratis imaginibus Dunstano visus est simillimus, gravibus eos cruciatibus vexasset, diuque vexatos ardenti rogo concremandos violenter [Col. 0466B] pertraxisset. Ita illi quam sponte noluerunt, coacti injuriam donaverunt.



Lanfrancus faventem sibi sentit Dunstanum in causa temporali.

17. His temporibus conflictum iniit Lanfrancus archiepiscopus adversus majores natu regni Anglorum, praecipue adversus episcopum Bajocensem, nomine Odonem, qui erat frater regis, et comes Cantiae, de jure ecclesiae Christi, et quibusdam terris inde ab antiquis temporibus injuste ablatis. Sed nihil de viribus suis confidens (erat namque sicut omnibus sapientia incomparabilis, ita in conspectu Dei prae omnibus semper humilitate admirabilis) deprecatus est beatum Dunstanum auxilio sibi fore ad defendendam causam ecclesiae suae; et oblata pro exauditione [Col. 0466C] hostia salutari, quietus sedebat in loco, exspectans advocationem causidicorum, simul ac meditans quid vel ipse adversariis objicere, vel qualiter ad objecta quaeque posset respondere. Tunc interim excessum mentis patienti apparuit sanctus Dei, stans in medio duorum aliquorum angelica dignitate praeditorum, angelicos et ipse vultus habens, atque in vultu quamdam frontis et oculorum conniventiam Lanfranco ostendens. Ex qua visione de capienda victoria securus ille effectus, concilium malignantium intrepidus adiit, munitiones illorum torrente rationum funditus dissipavit. Ita enim cunctos Christi ac suos devicit adversarios, ut et quae sui juris erant, ecclesiae Christi integerrime restituerentur, et hoc non humana sapientia, [Col. 0466D] sed divina factum fuisse virtute idem Domini servus gloriaretur.



Et in gravi morbo.

18. Post aliquot dies Lanfrancus corporali infirmitate gravissime tactus, omnino a medicis desperabatur. Cumque finem vitae jam jamque adesse putaret, missa legatione mandat fratribus ecclesiae Christi quae circa se agebantur; exoptat seniorum praesentiam, [Col. 0467A] quatenus si in corpore diutius vivere non liceret, defuncti (ut verbis utar illius) cadaver ad urbem secum transveherent. Nam in quodam ecclesiae patrimonio procul ab urbe distante, quod Ealditune [al. Ealdintune.] vocatur, idem Pater venerabilis aegrotabat. Veniunt itaque illi ad locum; inveniunt omnia lacrymis repleta, plorant cum plorantibus, nolentes hominem morte videre finiendum, cui similem post haec sciebant non esse inveniendum. At ille, sive suas angustias, sive filiorum suorum miserias non ferens (sicut enim mater unicum filium, ita singulos nos unice diligebat), convertit faciem suam ad parietem, divinam quantis posset suspiriis clementiam deprecaturus. Confestim autem sursum raptus, videbat quasi exercitum virorum candidatorum, [Col. 0467B] lucifluas sicut sol facies habentium, albos equos cum phaleris aureis comptos insidentium, et liberales jocos jocunda quadam suavitate ad invicem exhibentium. Quos ille praetereuntes laetabundis oculis intuens, sciscitabatur cujusnam ista profectio esset. Dictum autem est hanc domni Dunstani esse, illum vero non longe abesse. Exspectabat itaque Lanfrancus explorans singulorum transeuntium vultus, cupiens illum prae caeteris agnoscere, a quo prae caeteris remedia sperabat salutis accipere; et ecce beatissimus Pater Dunstanus venerabilium seniorum cuneis hinc inde stipatus veniebat, similem per omnia caeteris habitum gerens, nisi quod ab humeris et sursum, celsior cunctis eminebat. In cujus occursum Lanfrancus humiliter progrediens, jungensque se ad latus [Col. 0467C] equitantis, illius amplexatus est pedem simul cum ascensorio, cui videbatur inniti, atque ad se osculandi gratia trahere conatus est. At Dunstanus quasi ad factum expavescens, sive Lanfranco honoris gratiam exhibens, constricto genu utraque manu pedem ad se videbatur retrahere. In hac beata certaminis lucta Lanfrancus ad id quod fuerat redit, et ita se sanum reperit, ut nullum infirmitatis vestigium in toto corpore remansisset. Agit itaque gratias Deo, cujus dono et Dunstanum videre, et cupitam salutem illo potuit donante suscipere. Vocatis ergo his qui propius accumbebant, narrat ex ordine quae viderat, simul se convaluisse asseverat. Illis vero existimantibus quod alienata mente loqueretur: Praeparetur, [Col. 0467D] inquit, mihi altare; videbitis namque illum sacrificium Deo offerentem, quem paulo ante videbatis vix labia moventem. Deinde accitis qui nuper advenerant senioribus. Hic dies, ait, erit vobis boni nuntii dies. Dominum et Patrem nostrum Dunstanum hic fuisse, et me ab omni corporis molestia sanasse scitote. Regredimini ergo ad ecclesiam, portas ejus super vos obserate, ad memoriam sancti accedite, genua flectite, ac pro reddita mihi sanitate uberes gratias referte. Nolo etenim per me ipsum modo venire, ne existiment me homines aliquid esse, quasi qui potuerim Dei sanctos videre. Faciunt illi imperata, magnumque fratribus de morte Patris suspectis gaudium praestant.



Et in morbo capellani.
[Col. 0468A]

19. Quidam capellanus presbyter archiepiscopi adeo gravi febrium vexatione per octonos menses cruciatus fuerat, ut consumptis carnibus vix infirmis ossibus pellis haereret. Hic eo momento quo archiepiscopus salvus effectus est, optatam a Deo salutem, et ipse consecutus est, et mane ad archiepiscopum laetabundus ingrediens (didicerat namque illum convaluisse), requirebat modum receptae sanitatis, et audiebat. Rogatus etiam ipse, ut quemadmodum sese haberet ediceret. Plane, inquit, optime valeo, quoniam is qui te in mortis periculo miserando respexit, mihi quoque ob gratiam tui in hac nocte salutem conferre dignatus est. Jacebam namque in [Col. 0468B] stratu meo, quod ligneus solummodo a stratu tuo paries dirimit, videbamque in visione beatum Dunstanum solemnes in ecclesia Salvatoris missas agentem, meque illi in ministerio subdiaconatus servientem. Cumque perlecta a me fuisset epistola, ad pedes illius ex more deosculandos accessi, benedictionem petii, et ita cum ejus benedictione recedens convalui. Audiens haec venerabilis Pater Lanfrancus, erumpens in gaudium sic ait: Non potuit quidquam infirmitatis in loco remanere, quem sanctus Dei visitatationis suae gratia dignatus est illustrare.



Catenato nodi soluti. Factum contrarium.

20. Ea quoque tempestate duae quaedam res apud nos contigerunt, quas non magis beato Dunstano, quam caeteris ibidem quiescentibus sanctis ascribendas [Col. 0468C] putavimus. Ex praecepto siquidem Bajocensis episcopi quidam vir in vincula conjectus fuerat, propterea quod cervum in silva illius a canibus inscitatum, seseque in occursum ejus praecipitem dantem, emissa sagitta occidisset. Habitus ergo in vinculis in civitate Cantuaria, diebus ac noctibus ecclesiam frequentare, lacrymas pro peccatis effundere suis, magnumque populi affectum ex sonitu stridentium catenarum circa se excitare. Cumque hoc per duos annos indesinenter fecisset, quadam die, cum ante altare Dominicae crucis prostratus jaceret, videntibus cunctis qui circumstabant catenae diruptae sunt, boiae in quatuor partes comminutae, clavi in minutas partes confracti. Ipse vero quid de eo divinitus [Col. 0468D] agebatur penitus ignorabat. Surgente autem illo ab oratione, ceciderunt vincula de pedibus suis; quae tollens in manibus suis, per medium fratrum omnipotentem Christum pro miraculo laudantium perrexit, eaque super altare Christi posuit, offerens Deo pro munere quod sibi fuerat pro onere. Post paucos dies, dum rem istam Lanfrancus archiepiscopus cuidam praepotenti viro narrasset, ille vicaria relatione, Et ego, inquit, tale aliquid vestrae excellentiae narrare valeo, quod non minoris admirationis apud te fore existimo. Tertius namque dies est hodie, ex quo sedecim naves piratarum validissimo vento actae, ad ripam maris sunt jactatae: homines autem qui intus fuerant, partim maris fluctibus sunt immersi, partim a regiis exactoribus comprehensi, [Col. 0469A] cum principe suo nomine Baraba compedibus astricti sunt; qui idcirco Barabam se appellari voluit, quoniam nimiae semper crudelitatis fuisset, multamque hominum turbam manu sua occidisset. Evadens autem de compedibus viam quae ducit Cantuariam arripuit, sciens se neque vita, neque membris cariturum, si ecclesiam Christi contingere posset asylum. Sed cum jam prope civitatem fuisset, mox ut pinnam Ecclesiae, et Cherubin aureum vidit, quasi coelestis Cherubin virtute repulsus ultra progredi non potuit. Nititur itaque totis viribus contra vacuum aerem, et semper eum quasi murum ferreum sentiebat. Haesit vero stupens, et iterum resumptis viribus prioris luctae certamen assumpsit; sed ea qua ante virtute repulsus, majore quam ante [Col. 0469B] spatio resiliit. Tentabat si unde venerat regredi posset: currere poterat quantum volebat. Si vero quo disponebat, progredi vellet, mox ut ecclesiam videbat, pedem movere non poterat. Desperans ergo de salute sua et de misericordia Dei. Manifestum est, inquit, cum damnatis me sortem habere cui ecclesiam Christi non licet videre. Quid ergo prodest crudelem Christum invocare, a quo non sit misericordiam impetrare? Ut fortuna volet, eat; ego deinceps fugam non inibo, sed unde veni moriturus redibo. Haec dicens, praecipiti cursu redit, quae sibi contigerant multis millibus hominum narravit. Post haec condignas factis poenas solvit. His acceptis Laufrancus vocato me praecepit ista in populo praedicari, adjungens ideo hunc ab ecclesia terribiliter [Col. 0469C] repulsum, quod ficto corde ad eam accesserit; illum vero alium ea re in ecclesia mirabiliter liberatum, quod ad eamdem quotidie devoto animo tetenderit.



Monachus recedere volens impeditur.

21. Sed et illud perpetua dignum est memoria [(67) 1Kb] , quod circa Edwardum urbis Lundoniae archidiaconum ejus clementia mirabili modo operata est. Qui cum esset in saeculo deliciis pollens, conspiciens omnia saeculi bona esse angusta, contulit se ad unum incommutabile commune sufficiens bonum Deum, suscepta sanctae religionis veste in ecclesia Cantuariensi, sub regimine praefati gloriosi viri Lanfranci archiepiscopi; ubi per aliquot annos honeste conversatus, magnam apud omnes cohabitantes gratiam obtinuit. Sed post haec malignus spiritus ejus conversioni [Col. 0469D] simul et conversationi invidens, occultis quibusdam et importunis suggestionibus animo illius taedium religionis ingerebat, cupiens illum ad hanc mentis insaniam perducere, ut ad saeculum, unde venerat, repetito vomitu sordium rediret. Immittebat namque diabolus in cor ejus saeculi voluptates, amplexus feminarum, amplas domos, amicorum societates; nec permittebat illum cogitare, quam dulcis est Dominus gustantibus eum, quam magna domus Dei, et ingens locus habitationis ejus, quam beata societas angelorum Deum in saeculum saeculorum laudantium. [Col. 0470A] Victus tandem importunitate tentatoris, exitum de ecclesia moliebatur, et paratis omnibus quae ad hoc sacrilegium explendum idonea videbantur, ingreditur ecclesiam [(68) 1Kb] , a sancto Dunstano licentiam exeundi et ad saeculum revertendi petiturus, sciens procul dubio quod nihil ei prospere procederet, si illo offenso discedere non timeret. Et surgens ab oratione ut ostium ecclesiae egrederetur, reperit in ostio Dunstanum cum virga stantem, non talem tunc qualem illum viderat Lanfrancus, sed terribilem vultu, oculis minacem, et mordacibus labiis haec infrementem: Regredere miser, regredere, omnipotenti Domino te prosterne, conceptumque diaboli venenum de corde tuo evome. Cumque ille pavens ac tremens haereret, Dunstanus elevata [Col. 0470B] contra illum virga, ait: Non exibis, sed hic morieris. Hoc dicto qui loquebatur disparuit, et cui loquebatur graviter aegrotavit. Mox itaque lectulo receptus, duobus mensibus in magnis angustiis vixit, et post haec vitam consummavit. Sed cum ad hoc ventum fuisset ut animam reddere deberet, accersitis his quos primos in amore fraternitatis habuerat, universa per ordinem quae vel male disposuerat, vel bono suo viderat, in magna cordis contritione narrabat. Haec eadem alius quidam frater bonae indolis adolescens, nomine Adrianus, coram omnibus confessus est, dicens se et conscium consilii et consentaneum operi.



Dunstanus invocanti propitius.

22. Ante hos dies cum in insula Tanatos essem, [Col. 0470C] gradiebar juxta littus maris cum milite, qui me pro defensione sui invitaverat, considerans ea quae ibi sunt mirabilia Dei, et materiem boni sermonis exinde eliciens. Inde sermo ad Patrem Dunstanum protractus est, quoniam maximum semper lucrum reputo quoties loquendi de illo occasionem reperio. Tum miles idem memorato hoc nomine totus expalluit, ac veluti dolorem ex intimo suspirans, Vae, ait, mihi ingrato, qui tantorum beneficiorum huc usque immemor existo! Tum ego: Et quid, inquam, hi tam molesti anhelitus. Nosti, ait, quantum mihi infestus abbas sancti Augustini, dum adviveret exstiterit, dum diripere cuperet quae ad me haereditate venissent. Novi, inquam. Num et illud nosti quod non modo nihil ejus immoderatio obfuit, verum [Col. 0470D] etiam ad majoris mihi gloriae cumulum excrevit? Nec hoc, inquam, latet; sed quorsum ista commemores, ignoro. Scies, inquit, nocte siquidem, quae diem statuti inter me et illum placiti praecedebat, memorans cum essem in domo mea quae prope est, quod frequenter Patrem Dunstanum tuis rationibus extollere consueveris, nunc, aio, experiri habeo, si ut accepi, ita ille laudabilis existat. Flexus ergo in oratione, Deus, inquio, Patris Dunstani, fave hodie nostrae parti. Inde corpusculum requiei dedens, video in somnis urbem Cantuariam, basilicam Salvatoris, [Col. 0471A] memoriam Patris; cui quasi incumbens, aspicio virum juxta stantem, decorum forma, veste speciosum, lampadem lucis manu tenentem; ad cujus imaginem perterrefactus, Quisnam, inquam, es tu, hominum pulcherrime? Idem, inquit, ille cujus tu paulo ante auxilium precabare. Pape, inquam, quam citus es ad miserandos miseros! Nosti quid Dominus minatur? Nihil, ait, ejus minas pertimescas, nec magni eas omnino pendas. Ita miles ille oravit, post hoc versus ad me ait: Jam caetera tu nosti, quemadmodum ego et tu convenerimus, contenderimus, convicerimus. Signum, inquam, grande in illa die dedit sanctus, propterea quod dum illi plures, et elimato acumine fuerint, a paucis et minus acutis victi abierint. Tum ego respiciens ad eos [Col. 0471B] qui praesentes erant ostendi verbis, quod nunc prodo litteris.



Auctor de se narrat visum.

23. Nunc ad ea quae meam proprie attingunt personam, ut minus fortasse sapiens, transibo, et sic ori silentium ponam, manibus quoque otium indicam. Quodam tempore quidam homines gravi me odio infestabant, nec prius ab infestando quiescere volebant, quam magnis injuriis affectum gravioribus minarentur afficiendum. Eorum vero qui agendae causae nostrae judices dati fuerunt ita animus sive gratia, sive importunitate adversariorum a me alienatus est, ut neque oratione inflecti, neque ulla possent ratione moveri. Desperans ergo de subventione [Col. 0471C] hominum, solius Dei ac beati istius auxilium duxi quaerendum esse. Itaque nocturno tempore soporatis omnibus, ejus memoriam in magna confidentia adii, et multitudinem miserationum illius gemebundis vocibus, ac lacrymabilibus oculis pulsavi. Demum mente fessus, luctu anxius recessi, secretum petii, dolorem cordis requie corporis, ut interdum fit, lenire desiderans. Necdum satis ad pausandum composueram corpus dum animo cuncta excedens, viderer mihi in atrio templi domum videre, cujus magnitudo mirabilis, pulchritudo inaestimabilis, ad quam nemo nisi per quamdam aquarum colluvionem poterat transire. Verum ista transeuntibus lex erat, ut quanto magis ad introitum domus appropinquarent, tanto minus easdem sentirent aquas. [Col. 0471D] Transibam ego cum transeuntibus, ac rarescentibus aquis ad ulteriora alvei littora perveniebam; moxque domum ingrediens, videbam totam illam majori quam solari claritate fulgentem, coetum quasi sanctorum ineffabili quadam suavitate laetantium circumsedentem; et quamdam decoris subtilitatem, quae modo crystalli pervideri posset oculis intuentium praetendentem. Considerabam diligentius, volens deprehendere, unde etiam immensae lucis claritas coruscaret, et videbatur mihi quod non aliunde quam de corporibus sanctorum idem splendor exiret. Interroganti autem mihi quae haec essent, edoctum est hunc esse clerum magni Dunstani, illum vero paulo ante [Col. 0472A] adfuisse, divina sacramenta celebrasse, et necdum communionis antiphona decantata recessisse, atque ut illum expectaret qui ad requiem illius decumbebat praecepisse. Cogitabam itaque ne forte ego ille essem. Cumque hoc in animo volverem, consurgentes viri illi apprehensum me statuerunt in medio sui, alterutris vocibus sese cohortantes: Eia, fratres, missas terminemus, quoniam is adest, cujus gratia ista dilatio facta est. Coeperunt itaque dulcissimis ac modulatissimis vocibus psallere, et me ad organizandum quod psallebant invitare. Dico autem vobis amicis meis, ne terreamini ab his qui vos persequuntur. Ad quas voces experrectus confestim, ad sepulcrum sancti cucurri, medium illud utrisque brachiis amplexatus sum, vociferans ac nimia cordis [Col. 0472B] exsultatione proloquens: Adfuisti, Pater charissime, adfuisti; adfuisti in angustiis laboranti, et gratiam tui humiliter postulanti. Vere sanctus Dei es, et quodcunque vis ab illo impetrare potes. Jam securus judices adibo, nec minas cujuspiam hodie formidabo. Venientibus ergo judicibus, quorum interfuit causam terminare, accesserunt ii qui me turbare moliti, accessi et ego calumniam de adversariis movi. Itaque, Deo adjuvante et Dunstano patrocinante, omnes mihi adversantes devici, ut et ipsi propria sua ratione caderent, et ego non solum factam mihi injuriam non effugerem, verum etiam in mea defensione simul et exsultatione plurimum exsultarem.



Auctor multa praetermittit.

[Col. 0472C] 24. Satis esse ista existimo, domini et Patres charissimi, vel ad insinuandos temporales sancti viri labores, vel ad ejus sempiternam gloriam catholicae Ecclesiae fidelibus commendandam; non quo plura non sint, et fortasse his majora, quae ad haec narrari valeant: sed quod ea solummodo voluerim narrare, quae fidem (sicut prooemio dixi) non viderentur excedere. Quis namque statim mihi credulitatem accomodaret, si dicerem aut vestem illum in columna lucis suspendisse, aut extremam cognati parentis egestatem ad summas divitias nummi dimidio perduxisse? Cujus animum horror non percelleret, si audiret monachum Jerosolymam [(69) 1Kb] properantem, ab exercitu imperatoris Constantinopolim circumventum, ad solam sancti illius invocationem [Col. 0472D] ab eorum molestissima irruptione liberatum? Quem, inquam, stupor non apprehenderet considerantem, vel furem a sancto perterrefactum res a requie illius exportatas in atrio templi illibatas reliquisse; vel civem Cantuariae contra oppositam sancti auctoritatem substantiam ecclesiae Christi subripientem, post paucos dies poenam suae temeritatis solvisse? Videtis quibus abstineo, propterea quod aestimationem audientium supergredi nolo; quae tamen si commemorarem, incredibilis esse non deberem, propterea quod nihil est difficultatis, ubi Dominus Christus auctor est operis. Deinde more cantorum [Col. 0473A] in conviviis agentium fecimus, qui dum pulcherrimum est, medium carmen recidere assolent, quo et taedium audientibus tollatur, rursumque audiendi oblectatio major excitetur. Ad postremum vero dicendi praeceptis vel in fine hujus orationis parere voluimus, qui commotis animis auditorum finem ponunt officiis oratorum. Nam lacryma, ut Tullus ait, nil citius arescit. Quod si ego, sicut oportuit, officium peregi, grates obsecro omnipotenti Deo mecum exsolvite, cujus ut peragi posset actum est miseratione, sin vero minus apposite dixi, non ideo minus is de quo dixi debet appretiari, propterea quod nihil est indignius, quam propter vitium scribentis virtutem minuere bene promerentis. Potius in illo Deum magnificemus, [Col. 0473B] nomenque illius certatim invicem exaltemus, agentes ei gratias, qui illum ante mundi constitutionem in aeterna sua sapientia elegit, et Anglorum tempora per ostensionem corporalis praesentiae illius [Col. 0474A] beatificare voluit. Veneremur quoque illum in Deo, ejusque merita summis honoribus attollamus, certi quod ad Dei gloriam pertineat, quidquid in ejus veneratione nostra devotio informat. Amemus illum ex omnibus cordium nostrorum medullis, ac per illum quidquid a Deo fideliter petierimus, nos recepturos speremus: propterea quod nihil nobis Dei clementia poterit denegare, si quem ille diligit, nos studuerimus et animo diligere, et obsequio venerari. Gloriam omnipotenti Deo Patri, qui illum fecit; gloria unigenito Dei Filio qui illum redemit; gloria Spiritui sancto qui illum sua gratia illuminavit; uni soli vivo et vero Deo laus et gratiarum actio per infinita saecula saeculorum, amen.

[Col. 0474B] Quem genus insignit, virtus attollere certat,
   Huic dare nostra cohors munera laudis habet.
Dunstanus Pater eximius venerandus in orbe.
   Post hiemem, veris tempora laeta subit.




[Col. 0473]
S. DUNSTANI EPISTOLA AD WULFSINUM SCHIREBURNENSEM EPISCOPUM.
(Mabill., Acta SS., Saeculi V, pag. 239.)

[Col. 0473C] D. Dei [gratia] archiepiscopus fideli amico WULFSINO episcopo aeternae sospitatis et pacis in Domino Dei salutem.

Gratias agamus Deo, qui nos indignos et ultimos servorum suorum praeordinavit ad regimen suae sanctae Ecclesiae in tam periculosis et laboriosissimis temporibus. Et nunc in commune deprecemur omnipotentis Dei clementiam ut ille nos adjuvet in omni opere bono. Et tu, charissime frater, viriliter fac, et fortiter opus Domini quod habes in manibus, perfice ad mercedem animae nostrae et ad salutem multarum animarum. Non cesset lingua tua in praedicando, non pes tuus circumeundo gregem tibi commissum; non manus tua a laborando, ut eleemosynae fiant per te, ut sanctae Dei ubique exaltetur [Col. 0473D] Ecclesia. Esto forma salutis omnium, in te sit exemplum conversationis sanctissimae, in te sit solatium miserorum, in te confortatio dubitantium, in te disciplinae rigor, in te veritatis fiducia, in te totius bonitatis spes. Non te saeculi pompa exaltet, non ciborum luxus enervet, non vestimentorum vanitas emolliat, non adulantium lingua decipiat, non detrahentium adversitas conturbet, non tristia frangant, non laeta elevent. Non sis arundo vento agitata, non flos aurae tempestatis decidens, non paries ruinosa, non domus super arenam posita, sed templum esto Dei vivi super firmam petram constructum, cujus ipse sit Spiritus paraclitus inhabitator. [Col. 0474C] Mitem te et humilem ad meliores ostende, durum et rigidum ad superbos, omnia omnibus factus, ut omnes lucrari possis; habeas in manibus tuis mel et absinthium, quidquid cui placeat edat ex illis: cui de pia praedicatione vesci libeat, accipiat mel; qui dura invectione indigeat, bibat ex absinthio, ita tamen ut liceat ei mel veniae sperare, si rosea confessio poenitentiae praecedat: omnia vestra honesta cum ordine fiant. Tempus statuatur lectioni, et oratio suas habeat horas, et missarum solemnia proprio tempore conveniant. Qui diem sapit, Domino sapiat. Sit modesta in conviviis laetitia, sit casta in jejuniis perceptio: lavetur poenitentia facies, ungatur oleo misericordiae caput, ut omnia acceptabilia fiant Domino Deo, qui te elegit [Col. 0474D] sibi sacerdotem. Ducem admone et omnes saeculares principes, ut pietatem et misericordiam in judiciis conservent, munditiam cordis et corporis semper diligant, quia beati mundo corde, quoniam ipsi Deum videbunt. Ecclesiam Christi defendant, ut eorum adjutor ac defensor fiat Dominus Ecclesiae. Viduis et pupillis misericordes, ut illorum misereatur Deus; et in omnes homines mites et benigni, populum Dei congregantes et non dispergentes, pacem inter se habentes, quia beati pacifici, quoniam filii Dei vocabuntur. Et tu, charissime frater, ante oculos cordis semper habeto timorem Dei et amorem, et liber Pastoralis beati Gregorii [Col. 0475A] Patris ubi Dei rectorum subjectorumque vita diligentius discernitur, saepius ante te legatur, et nostri memoriam nominis habeto in tuis sanctis orationibus, ut Dei omnipotentis misericordia nos defendat, regat atque custodiat, sicut vos velle credo, ut in dilectione Dei et voluntate cursum agamus vitae [Col. 0476A] nostrae. Et superfluum non aestimes, nec arrogantiae, ut vos admonerem; sed intimo charitatis affectu suscipite, quia urbs firma frater qui a fratre juvatur. Te Deus omnipotens salvum conservet in aevum.




[Col. 0475]
SANCTI DUNSTANI REGULARIS CONCORDIA ANGLICAE NATIONIS MONACHORUM SANCTIMONIALIUMQUE.
(Apud Reinerum, Apostolat. ord. S. Bened. in Angl., p. 77.
(G)*



PROOEMIUM.
[Col. 0475B]

Gloriosus etenim Edgar, Christi opitulante gratia, Anglorum caeterarumque gentium intra ambitum Britanniae insulae degentium rex egregius, ab ineunte suae pueritiae aetate, licet, uti ipsa solet aetas, diversis uteretur moribus, attamen respectu divino attractus, abbate quodam assiduo monente, ac regiam catholicae fidei viam demonstrante, coepit magnopere Deum timere, diligere ac venerari. Radiante paulatim fidei scintilla, ne otiositatis torpore explosa detesceret, quibus sanctorum operum meritis in fervidum perfectionis ardorem accendi valeret, studiose percunctari sollicitus coepit. Comperto etenim quod sacra coenobia diversis sui regiminis locis directa, ac pene Domini nostri Jesu Christi servitio [Col. 0475C] destituta negligenter tabescerent, Domini compunctus gratia cum magna animi alacritate festinando, ubicunque locorum decentissime decoravit; ejectisque negligentium clericorum spurcitiis, non solum monachos, verum sanctimoniales etiam, Patribus Matribusque constitutis ad Dei famulatum ubique per tantam sui regni amplitudinem devotissime constituit, bonisque omnibus locupletans gratulabundus ditavit. Regali itaque functus officio veluti pastorum pastor sollicitus, a rabidis perfidorum retibus, uti hiantibus luporum faucibus oves, quas Domini largiente gratia studiosus collegerat, muniendo eripuit, conjugique suae Alphridae sanctimonialum mandras, ut impavidi more custodis defenderet cautissime praecepit, ut videlicet mas maribus [Col. 0475D] femina feminis, sine ullo suspicionis scrupulo subveniret.

Regulari itaque sancti Benedicti norma honestissime suscepta, tam abbates quam plurimi, quam abbatissae cum sibi subjectis fratrum sororumque collegiis sanctorum sequi vestigia una fide, non tamen uno consuetudinis usu, certatim cum magna studuerunt hilaritate. Tali igitur ac tanto studio praefatus rex magnopere delectatus, arcana quaeque diligenti cura examinans synodale concilium Wintoniae fieri decrevit, illucque verba exhortatoria ac [Col. 0476B] pacifica pitacio luculentissime exarata humillimus destinavit, cunctosque Christi compunctus gratia monuit, ut concordes aequali consuetudinis usu, sanctos probatosque imitando Patres regularia praecepta tenaci mentis anchora servantes, nullo modo dissentiendo discordarent; ne impar, ac varius unius regulae, ac unius patriae usus probrose vituperium sanctae conversationi irrogaret. Hujus praecellentissimi regis sagaci monitu spiritaliter compuncti, non tantum episcopi, verum etiam abbates ac abbatissae, quod talem ac tantum habere meruerunt doctorem, erectis ad aethera palmis immensas Celsithrono grates, voti compotes referre non distulerunt.

Nam illico ejus imperiis toto mentis conamine alacriter [Col. 0476C] obtemperantes, sanctique patroni nostri Gregorii documenta, quibus beatum Augustinum monere studuit, ut non solum Romanae, verum etiam Galliarum, honestos Ecclesiarum usus rudi Anglorum Ecclesiae decorando constitueret recolentes: accitis Florensis beati Benedicti necnon praecipui coenobii, quod celebri Ghent (Gandonum) nuncupatur vocabulo monachis, quaeque ex dignis eorum moribus honesta colligentes, uti apes favum nectaris e diversis pratorum floribus in uno alveario, ita has morum consuetudines ad vitae honestatem, et regularis observantiae dulcedinem, ut ab his, qui viam regione mandatorum Domini absque jactantiae vitio lactei adhuc humiliter incedunt, depulso nauseae taedio sine querela legitime haustu degustari libentissimo, [Col. 0476D] ac avide amabili possent impleri devotione, temperata cum magna atque subtili rationis discretione, Christi mundi Salvatoris opitulante gratia, hoc exiguo apposuerunt carticello [codicello].

Ne igitur singuli si suam, quod absit, adinventionem suapte praesumptuosi eligerent excellentissimum sanctae obedientiae fructum alicujus arrogantiae fastu inopinate seducti miserabiliter amitterent, ac Sarabaitae vel ferae potius quam monachi aut homines viderentur: legitimum votum Domino nostro Jesu Christo unanimes voverunt, pactoque spirituali [Col. 0477A] confirmaverunt, se vita comite jugo regulae deditos, has adnotatas merum consuetudines communi palam custodire conversatione. Caeterum unusquisque secretis Oratorii locis, in quantum sancti Spiritus gratia clementer instigaverit peculiaribus teste Deo cum bonorum operum vigilantia consulte utatur orationibus. Hoc enim Dunstanus egregius hujus patriae archiepiscopus praesago affatus spiritu ad corroborandum praefati synodalis conventus conciliabulum provide ac sapienter addidit: ut videlicet nullus monachorum, vel alicujus altioris gradus vir, vel inferioris secreta sanctimonialium audax ingredi lustrando praesumeret: et hi, qui spiritualis imperii prioratum, ad disciplinae utilitatem non ad saecularis tyrannidem potentatus, super eas exercent, [Col. 0477B] ita suum, ut beatus hortatur Isidorus, secretorum temperate praevideant accessum, ut earum regulari observantiae minime contradicant.

Id solummodo catholicis regulari jugo deditis attendendum censuimus, ne ea quae usu Patrum, pro rege, ac benefactoribus, quorum beneficiis Christo largiente pascimur, intercessionis oramina consuete canimus, nimia velocitate psallendo, Deum potius ad iracundiam inconsiderate, quod absit, provocent, quam provide ad peccaminum veniam invitent. Ita igitur hortante Patre nostro Benedictino, omnia distincte psallendo modificentur, ut mens nostra concordet voci nostrae et impleatur illud apostolicum: Psallam spiritu, psallam et mente. Si autem pro qualibet necessitate, quid extra communem [Col. 0477C] regularis consuetudinis usum addendum fuerit: tandiu agatur, quoad usque negotium, pro quo agitur, Christi opitulante gratia melioretur, et ut contempto arrogantiae fastu gratissimus obedientiae acquiratur fructus, et gradus ille regularis, ni quo praecipitur, ut nihil agat monachus, nisi quod communis monasterii regula, vel majorum cohortantur exempla, diligentissime custodiatur: nequaquam ulterius praesumptuose usu teneatur temerario, nisi concilio synodali electum, traditumque cum discretione virtutum omnium matre ab universis fuerit catholicis.

Praefato equidem synodali conciliabulo hoc attendendum magnopere cuncti decreverunt, ut abbatum, abbatissarum electio cum regis consensu, et consilio [Col. 0477D] sanctae regulae ageretur documento, episcoporum quoque electio, uti abbatum, ubicunque in sede episcopali monachi regulares conversantur, si Domini largiente gratia tanti profectus inibi monachus reperiri potuerit eodem modo agatur, nec alio quolibet modo dum ejusdem sunt conversationis, a quoquam praesumatur. Si autem imperitia impediente, vel peccatis promerentibus, talis, qui tanti gradus honore dignus sit, in eodem congregatione reperiri non potuerit, ex alio noto monachorum monasterio concordi regis, et fratrum, quibus dedicari debet, consilio eligatur. Qui ordinatus videlicet episcopus in omnibus eumdem morem regularem cum monachis suis, quem abbas tenet regularis, diligenti [Col. 0478A] cura, et magnopere excellenti jugiter sine intermissione custodiat, nec episcopatus occasione regulae praecepta tumidus, vel obliviosus temere intermittat, sed quantum excellit honore, tantum et opere saecularium vero prioratum, ne ad magni ruinam detrimenti, uti olim acciderat, miserabiliter deveniret, magna animadversione, atque anathemate suscipi coenobiis sacris sapienter prohibentes, regis tantummodo, et reginae dominium ad sacri loci munimen, et ad ecclesiasticae possessionis augmentum voto semper efflagitante optabili prudentissime jusserunt.

Ad regis vero obsequium, et reginae, Patres monasteriorum Matresque, quoties expedierit ad sacri coenobii, cui praesunt, utilitatem cum Dei timore, et [Col. 0478B] regulae observantia humiliter accedant: Potentibus vero non causa convivandi, sed pro monasterii utilitate atque etiam defensione quoties expedierit obviandi, intra infrave monasterium licentiam habeant.

Equitando autem, vel pedites iter agendo non otiosis fabulis vacent, sed vel psalmodiis inserviant, vel de re necessaria opportuno tempore loquantur. Hoc considerantes ut horas regulares non equitando, sed de equis desiliendo genuflectentes, nisi dies festiva fuerit, convenienter ut potuerint cum divina compunctione compleant. Itinerantes vero non juvenculos, sed adultos, quorum admonitione meliorentur, secum in comitatu ducant; domi vero degentes, non solum fratres, sed etiam abbates, adolescentes, [Col. 0478C] vel puerulos non brachiis amplexando, vel labris leniter deosculando, sed charitativo animi affectu sine verbis adulatoriis reverenter cum magna cautela diligant. Nec obsequium privatum quempiam illorum, nec saltem, sub spiritualis rei obtentu solum deducere praesumant; sed uti regula praecipit, sub sui custodis vigilantia jugiter maneat, nec ipse custos cum singulo aliquo puerulo sine tertio, qui testis assistat, migrandi licentiam habeat, sed pro more solito cum tota schola, si res rationabilis ita exegerit, quo necesse est, sub silentio, vel psalmodiis inserviendo cum benedictione eat.

Villarum autem circuitus, nisi necessitatis causa magna compulerit, et necessariae rationis discretio hoc dictaverit, vagando nequaquam frequentent, [Col. 0478D] Saecularium vero convivia nisi forte itineris hospitalitas inopinate supervenerit, nullo modo ausu temerario nec praelati, nec subjecti adire praesumant. Licitum cum pondere, mensura, et numero, vestitum, jejunium, abstinentiam, vigiliam taciturnitatem, obedientiae bonum, et caetera quaeque quae patroni nostri Benedicti traditione voluntarie suscepimus Domini nostri Jesu Christi annuente, gratia totis viribus custodientes, de consuetis sanctae regulae moribus tam a praedicto Patre Benedicto, quam a sanctis sequacibus, et imitatoribus suis, palam cum magna examinis discussione jugi custoditis usu, praedicti regis monitu freti, ac. Patrum imperiis confisi, sollicite, uti polliciti sumus, in [Col. 0479A] quantum vires suppetent, et Spiritus sancti gratia instruxerit ad charitatem fraternae unitatis custodiam scribendo dilucidemus, ut ab ipso aeternae vitae remunerationem, cuncta concorditer, et gratulabunde conservantes, recipiamus, qui facit unanimes, id est, unius moris habitare in domo, ubi est rex Christus Dominus virginis filius, qui cum Patre, et Spiritu sancto vivit, et regnat Deus in saecula saeculorum. Amen.



INCIPIUNT CAPITULA.

    1. Qualiter diurnis, sive nocturnis horis regularis mos a monachis per anni circulum observari conveniat.
    2. Qualiter ordo hymnorum tempore hiemali custodiatur, et caetera quae regulariter agenda sunt, qualiter agantur.
    [Col. 0479B] 3. Qualiter vigilia natalis Domini, et ab eadem solemnitate usque in Septuagesimam agi conveniat.
    4. Qui regularis ordo a Septuagesima, tota Quadragesima custodiatur.
    5. Qualiter diurna, sive nocturna laus paschali festivitate agatur.
    6. Qualiter Sabbato octavarum Paschae, totoque aestatis tempore agatur.
    7. Qualiter frater qui Circa vocatur suum officium impleat.
    8. Qualiter diurnale, sive nocturnale officium hebdomada Pentecostes agatur.
    9. Qualiter quatuor temporibus agatur.
    10. Qualiter mandatum quotidianis diebus a fratribus exhibeatur pauperibus, et quo ordine abbas erga peregrinos agat.
    11. Quo ordine Sabbato fratres munditias exerceant quaeque officia ob animae salutem persolvant.
    [Col. 0479C] 12. Quomodo circa aegrotum fratrem agatur, qualiterque defunctum humo conveniat reddi.





[REGULARIS CONCORDIA.]



Incipit Ordo, qualiter diurnis, sive nocturis horis regularis mos, a monachis per anni circulum observari conveniat.

A Kalendis enim Octobris, religiosorum morum Domini opitulante gratia, exordium sumendo; omnia quae usu regulari, et sanctorum Patrum imitatione, spiritualia sive corporalia, humili ac necessario agenda sunt officio, cum benedictione inchoentur.

Hic igitur maximi muniminis mos pernecessarius, tam in modicis rebus, quam magnis, legitime a cunctis, jugo regulae deditis, jugi teneatur custodia, etiamsi singuli quippiam inchoaverint minime intermittatur: [Col. 0479D] nihil procul dubio firmum validumve permanebit quod cuncti creantis, ac justo moderamine gubernantis, Christi benedictione carebit, ideoque omni tempore nocturnis horis, cum ad opus divinum de lectulo surrexerit frater, primum sibi signum crucis imprimat per sanctae Trinitatis invocationem. Deinde dicat versum: Domine, labia mea aperies; dehinc psalmum: Deus, in adjutorium meum intende, totum cum gloria. Tunc provideat sibi corpoream naturae necessitatem, si ipsa hora indiguerit, et sic ad oratorium festinando psallat psalmum: Ad te, Domine, levavi animam meam, cum summa reveventia, et cautela intrans, ut alios orantes non impediat, ac tunc, flexis genibus in loco congruo, et consueto, in Domini conspectu effundat preces, magis [Col. 0480A] corde quam ore, ita ut illius vox per magnam animi compunctionem, et peccaminum suorum recordationem aures misericordis Domini, efficaciter penetret, ac scelerum omnium, Christi annuente gratia, veniam obtineat.

In prima itaque oratione, decantet tres primos poenitentiae psalmos, cum oratione Dominica, uti in sequentibus, pro seipso primum intercedendo; post hos orationem istam: Gratias tibi ago omnipotens Pater, qui me dignatus es in hac nocte custodire: deprecor clementiam tuam, misericors Domine, ut concedat mihi diem venturum, sic in tuo sancto servitio peragere, cum humilitate, et discretione tibi complaceat servitus nostra. Per Dominum, etc.

Inde veniat ad secundam orationem, ubi sequentes [Col. 0480B] duos dicat psalmos pro rege et regina, atque familiaribus, cum oratione: Deus qui charitatis dona per gratiam sancti Spiritus, tuorum cordibus fidelium, infudisti; da famulis tuis, et famulabus tuis, pro quibus tuam deprecamur clementiam, salutem mentis, et corporis, ut te tota virtute diligant, et quae tibi placita sunt, tota dilectione perficiant. Per Dominum nostrum, etc.

Inde ad tertiam orationem veniens, duos posteriores psalmos pro fidelibus defunctis decantet, cum oratione: Inveniant, quaesumus, Domine, animae famulorum famularumque tuarum lucis aeternae consortium, qui in hac luce positi tuum consecuti sunt sacramentum. Per Dominum, etc. Et donec quidem pueri introeant ecclesiam, unum continuatim [Col. 0480C] pulsetur tintinnabulum, ipsi quoque pueri ingressi, ut Trinitatis reverentia ab omnibus legitime teneatur, trina utantur oratione.

Finitis vero trinis orationibus a pueris, sonetur secundum signum, residentibus cunctis sedibus suis ordinatim, atque canentibus quindecim psalmos graduum, singillatim, trina partitione, uti superiores septem flectentes genua post quinque psalmos facto signo a priore. Iterum autem pulsatis reliquis signis, atque finitis eisdem psalmis incipiant Nocturnam. Peractis nocturnis, dicant duos psalmos: Domine, ne in furore tuo; et: Exaudiat te, Deus, unum videlicet pro rege specialiter, alterum vero pro rege et regina, ac familiaribus cum his collectis: Quaesumus omnipotens Deus, ut famulus tuus rex noster, N., qui tua miseratione suscepit [Col. 0480D] regni gubernacula, virtutum etiam omnium percipiat incrementa, quibus decenter ornatus, et vitiorum monstra devitare et hostem superare, quia via, veritas et vita es, gratiosus valeat pervenire, per Dominum nostrum, etc.

Rege quaesumus, Domine, famulam tuam, N. et gratiae tuae in ea dona multiplica, ut ab omnibus libera offensis, et temporalibus non destituatur auxiliis, et sempiternis gaudeat institutis, per Dominum nostrum, etc.

Pro rege et regina, ac benefactoribus Deus qui charitatis, etc., ut antea; et sic, finitis omnibus regularibus horis; semper agatur. Post hos psalmos, parvissimum, uti regula praecipit, et tota aestate [Col. 0481A] convenit, fiat intervallum. Egressa schola cum magistro ad necessitudinis usum, caeteri, nisi qui indigent, in ecclesia, orationibus dediti resideant.

Post hoc, sequantur diei laudes. Post Miserere mei, Deus, etc., addant duos psalmos pro rege reginaque et familiaribus, Beati quorum, etc., Inclina, Domine, etc. Quibus finitis, cantent antiphonam de cruce, inde antiphonam de sancta Maria et de sancto cujus veneratio in praesenti colitur ecclesia, ausi minus fuerit, de ipsius loci consecratione. Post quos, eumdem est ad matutinales laudes de omnibus sanctis; decantando antiphonam, ad venerationem sancti, qui porticus ad quam itur, dedicata est.

Post quos laudes pro defunctis. Quod si luce diei, ut oportet, finitum fuerit officium, incipiant Primam, [Col. 0481B] absque tintinnabuli signo; sin autem, exspectent lucem, et pulsato signo congregentur ad Primam. Deinde finita Prima, duos psalmos, Domine, ne in furore tuo, etc., et Miserere mei, Deus, etc., canant, primum pro carnis tentatione, cum precibus, Proba nos, Domine, et non inveniat nos pes superbiae, etc., et collecta Ure igne. Sequentem vero, pro defunctis fratribus, cum collecta, Inveniant, quaesumus, Domine, etc.; et prece Animae fratrum nostrorum, etc. Et sic more solito, poenitentiae psalmos percurrant devote interposito psalmo, Inclina, Domine, etc. His vero finitis subsequatur litania, quam universi more solito, prostrati humiliter, nullo excepto, signo pulsato compleant. Qua expleta, post orationem Dominicam intercanitur psalmus, In te, Domine, speravi, [Col. 0481C] etc. Consequentibus precibus et orationibus. Quibus finitis vocent fratres lectioni, usque ad horam secundam, secundum regulae praeceptum. Tunc facto signo, eant, et se diurnalibus induant calceamentis, nullus enim hoc debet praesumere, antequam illud audiatur signum, exceptis ministris, neque tunc, ab aliquo intermittatur sine licentia, ne prae sumptione temeraria obedientiae meritum lugubriter obnubilent; dehinc psalmodiis dediti, facies suas, uti mos est, lavet schola universa cum magistro et abbate. Seniores vero, prout Deus unicuique in corda eorum divino immiserit instinctu, silenter, ac tota mentis intentione, opus suum in his obsequiis, sicut in omnibus convenit orationibus, [Col. 0481D] decorando celebrent, horas canonicas, vel septem poenitentiae psalmos, vel aliud quidpiam spiritale, ad tentationem diabolicam devincendam psallendo: sicque toti veniant ad ecclesiam. Infantibus autem ad ecclesiam intrantibus, aedituus primum sonet signum: peractis tribus a pueris orationibus, uti prius a senioribus gestum fuerat dispositi singuli in locis suis, campana pulsata, incipiant horam Tertiam, post cujus terminum dicant pro rege atque regina et benefactoribus suis psalmum: Usquequo, Domine, et Miserere mei, miserere mei, subsequentibus prescriptis collectis: deinde missam matutinalem celebrent, ad quam secunda feria, dexter offerat chorus; sinister ad principalem missam. Tertia rursum feria, sinister offerat ad matutinalem, [Col. 0482A] dexter ad principalem, sicque alternati, in eo hebdomadam percurrent; eadem vero matutinalis missa, pro rege, vel quacunque imminente necessitate celebretur. Hoc expleto, facto signo a priore, convenientes ad capitulum ipso praecedente, versa facie ad orientem salutent crucem, et caeteris undique fratribus se vultu inclinato humilient; cujus humiliationis ratio, et in omni conventu custodienda est: Tunc residentibus cunctis, legatur Martyrologium. Quo dicto surgentes omnes dicant versum, Pretiosa in conspectu Domini, etc., cum oratione ac versu: Deus in adjutorium meum intende; qui versus tertio repetatur ab omnibus, priore incipiente, subjungentes, Gloria, et flectentes genua, si tempus ita dictaverit: dicente vero priore; et ne [Col. 0482B] nos inducas, surgant omnes erectoque vultu dicant, Respice in servos, subjungentes, Gloria, humiliato capite. Sequitur oratio. Dirigere et sanctificare: et Adjutorium nostrum in nomine Domini, qui fecit coelum et terram. Iterum autem residentibus legatur regula, vel si dies festus fuerit evangelium ipsius diei, de qua lectione a priore prout Dominus dederit, dicatur. Post hoc quicunque se reum alicujus culpae agnoscit, veniam humiliter postulans, petat indulgentiam. Omnis autem frater, pro quacunque causa increpatus ab abbate, vel a quolibet et priore, antequam verbum aliquod proferat, veniam petat. Et dum a priore interrogatus fuerit, quae sit causa pro qua veniam poscit, respondeat atque suam fateatur culpam dicens: mea culpa, Domine; dehinc jussus [Col. 0482C] erigat se: nam si aliter egerit culpabilis indicabitur. Quicunque enim increpatus, a quolibet priore fuerit pro aliquo reatu, vel si quippiam in officiis excesserit, et non statim veniam uti regula praecipit, postulaverit, majori subjaceat vindictae. Quanto enim quis se humiliavit, seseque culpabilem reddiderit, tanto misericordius, ac levius a priore debet judicari; necesse est enim, ut in omnibus negligentiis nostris, id est, cogitationum, linguae, vel operum, in praesenti vita, per veram confessionem, et humilem poenitudinem judicemur, ne post istius vitae decursum, reos nos ante tribunal Christi statuant. Finito hoc spiritualis purgaminis negotio, quinque psalmos qui post [Col. 0482D] notantur pro defunctis fratribus decantent, sta vero omnia quae diximus post Tertiam his temporibus agenda; Dominicis diebus omni tempore ante Tertiam agantur, ita tamen, ut fratrum unusquisque suae conscientiae reatum Patri spirituali, vel ejus, si absens fuerit, vicario, per humilem revelet confessionem. Si autem tanta fuerit multitudo, ut ea die omnes ad confessionem venire nequeant, sequenti die, secunda videlicet feria, hoc idem impleant. Schola vero nullo modo hoc quanquam puerilis intermittat, sed ut senes, licet nondum tentationibus impugnata, consuete peragat. Qui autem aliis indiguerit diebus, tentatione aliqua animi vel corporis stimulatus, ad confessionis salubre remedium, devotus, non cominus venire differat.

[Col. 0483A] In diebus autem festis, ob taciturnitatis studiique observantiam, ita protendatur Prima, ut capitulo facto, matutinalique missa celebrata, quae die Dominica, de Trinitate celebranda est nisi alia dies festus fuerit, si dies Dominica fuerit, mox accedant ad consecrationem conspersinis, si alia quaelibet solemnitas, mox ad Tertiam; interim enim cum ea missa agitur, sequentis missae ministri se induant, et Tertia peracta, mox signorum motu fidelem advocantes plebem, missam inchoent. Post pacem, fratres, quotidie (nisi qui crimine se aliquo, vel carnis fragilitate, reos cognoverunt) regulari studio prorsus intenti, eucharistiam accipere non renuant, attendentes illud quod ait beatus Augustinus; in libro De verbis Domini: quod videlicet, in oratione Dominica [Col. 0483B] non annuum, sed quotidianum deposcimus panem. Et ut ipse inibi testatur, tam facile Christianum posse carere, ne unquam vitae pabulum corpus videlicet, ac sanguinem Christi accipiant, quam non crebrius, quam semel in anno degustet. Sic (inquiens) vive, ut quotidie merearis accipere: qui quotidie, non meretur accipere, non meretur post annum accipere. Videant tamen ad coenam invitati Dominicam, ne crimine aliquo turpiter infecti sine confessione et poenitentia praesumant accedere, et vitae alimenta sibi in damnationem convertant, ut ait beatus Apostolus, non dijudicantes corpus Domini. Finita missa detur spatium, quo ministri fratres propter communionem sanctam accipiant mistum, caeteris omnibus interim in ecclesia residentibus, et [Col. 0483C] facto signo, agant orationem deinde Sextam. Post Sextum, eant ad mensam, hoc semper attendendum est sexta feria de cruce, Sabbato de sancta Maria, nisi festiva aliqua dies convenerit, missa celebretur principalis.

Omnibus namque diebus festivis, sive quotidianis, missa finita dicatur pro rege psalmum Exaudiat te Domine, et pro regina, Ad te levavi, etc. Consequentibus precibus, et oratione congrua videlicet ut post missam, eorum agatur memoria ut in missa, et in omnibus aliis agitur horis. Tota autem die, solemne silentium teneatur in claustro.

Surgentes a capitulo, canant quinque psalmos pro defunctis: Verba mea, Domine, Ne in furore, Dilexi quoniam, Credidi. De profundis. Post quos [Col. 0483D] pulsetur tabula, et si quid non habuerint ad agendum dicatur tantum a priore, Benedicite, caeteris respondentibus, Dominus. Si vero opus habuerint, pulsata tabula, prior auxilium prius invocet divinum, dicens tertio, Deus in adjutorium meum intende, fratribus hoc idem respondentibus, et Gloria, Pater noster, et Adjutorium nostrum. Tunc eum decantatione canonici cursus, et psalterii operentur, quod eis injungitur usque dum audiant signum ad induendum. Quod cum audierint, disjungant se singuli ab operibus suis, festinantes ad opus Domini, devenientesque ante oratorium, benedicant Dominum, qui eis adjutorium praestitit, dicentes: Benedictus es, Domine, quoniam adjuvisti me, et consolatus es me, [Col. 0484A] ter, et Gloria, Pater noster, et Adjutorium, et Propitius sit nobis omnipotens Dominus. Ingredientes autem ecclesiam agant orationem: dehinc eant ad induendum se ministri: induti vero introeant chorum, et pulsatis signis, celebrent Sextam; finita Sexta, canant psalmum, Deus misereatur nostri, et Domine exaudi, pro rege reginaque, et familiaribus, cum prescriptis collectis: sequitur litania, qua finita, cantor ad hoc, more solito, indutus, missae officium inchoet; finita missa pulsetur primum signum Nonae, et agatur oratio. Post orationem eant fratres hebdomadarii accipere mistum, sedentibus interim caeteris fratribus, in ecclesia psalmodiae deditis, donec iterum dato signo, Nonam agant. Peracta Nona, dicant pro rege reginaque, et familiaribus, psalmos: Qui [Col. 0484B] regis Israel, et De profundis; et cum praenotatis collectis: Dehinc, pergant ad mensam. Surgentes mensa, vacent lectioni, aut psalmis, juxta praeceptum regulae; aut si aliquid fuerit agendum pulsetur tabula, et cum benedictione, quod agendum est, incipiant.

Temperius agatur vespera, cujus signa dum sonant fratres post orationem in choro, juniores quidem spiritualis lectionis studio singuli serio occupati, seniores vero, orationibus divinis intenti, cum Domini gratia nusquam vagantes sedeant: Vesperam vero canentes, duos post Miserere mei, Deus, pro rege reginaque, et familiaribus, addant psalmos, id est, Benedixisti, Domine, et, Domine, exaudi. Vesperis dictis sicut diximus superius agendum de antiphonis, [Col. 0484C] post Matutinas, ita agatur post Vesperas, et Vesperae de omnibus sanctis, et mortuorum, et vigilia, usque ad Kalendas Novembris.

Quibus peractis eant fratres ad exuendos diurnales calceos, induentes nocturnales: si Sabbatum fuerit, singuli pedes suos lavent, sintque vasa huic operi congrua singulis designata; post pedum lavationem, lavent etiam calceos, quibus expedierit: post haec, tintinnabulo a priore percusso, accedant cum gratiarum actione, ad haurienda pocula. Surgentes vero, prior hunc versum dicat: Adjutorium nostrum, caeteri respondeant: qui fecit coelum et terram: Inde pulsata tabula; eant ad mandatum secundum regulae edictum, quo peracto facto signo in ecclesiam initietur collatio, rursumque dato tintinnabuli signo [Col. 0484D] refectorium introeant charitatis gratia, quotiescunque fratribus charitas interim dum collatio legitur, praebetur, lectione finita, omnibusque surgentibus, dicat prior: Sit nomen Domini benedictum, et Benedicamus Domino: Caeteris, ut mos est, respondentibus. Reliquis vero diebus post mutationem calceamentorum, cum signo refectorium petant. Exhinc similiter cum signo collationem adeant, quae prout tempus permiserit, utque priori visum legatur, et sic accedant ad completorium.

Signo namque Completorii pulsato, agatur oratio, qua finita, facto signo a priore invicem sibi dent confessionis salubre remedium; finito Completorio, et ad ultimum, more solito, Miserere mei, Deus, decantato, [Col. 0485A] addantur duo psalmi, Deus in adjutorium, et Levavi; pro rege ac regina et benefactoribus. Finito completorio, ut in ultima hora canonica, uti in exordio sanctae Trinitatis ac individuae unitatis reverentia legitime a servulis exhibeatur catholicis, agant primum pueri tres orationes, post pueros, agant fratres.

In prima oratione, canant psalmos, Usquequo Domine, etc., Judica me Deus; Kyrie eleison, Pater noster, et preces, Averte faciem tuam; Cor mundum; Ne projicias; Redde mihi laetitiam; Gratias tibi ago Domine sancte Pater omnipotens aeterne Deus, qui me dignatus es in hac die custodire per tuam sanctam clementiam, concede mihi, hanc noctem mundo corde, et casto corpore, sic peragere qualiter [Col. 0485B] mane surgens gratum tibi servitium persolvere possim. Per Dominum nostrum, etc.

In secunda oratione: Deus misereatur nostri; et Nisi Dominus, Kyrie eleison, Pater noster, easdem preces quas supra, collectam: Deus cui omne cor patet, et omnis voluntas loquitur, et quem nullum latet secretum purifica per infusionem sancti Spiritus, cogitationes cordis nostri, ut perfecte te diligere, et digne laudari mereamur. Per Dominum nostrum, etc.

In tertia oratione, De profundis, Kyrie eleison, Pater noster, easdem preces collect. Omnipotens mitissime Deus qui sitienti populo, fontem viventis aquae de petra produxisti, educ de cordis nostri duritia, compunctionis lacrymas, ut peccata nostra [Col. 0485C] plangere valeamus, remissionemque, te miserante mereamur accipere. Per Dominum nostrum, etc.

Omnipotens mitissime Deus, respice propitius, ad preces nostras, et libera cor nostrum, de malarum tentatione cogitationum, ut Spiritus sancti dignum fieri habitaculum mereamur inveniri, Per Dominum nostrum, etc.

Quibus peractis, conspergantur a sacerdote hebdomadario, benedicta aqua, et sic pergant ad requiem suam, cum summae tranquillitatis voce, et reverentia; si quis vero, post haec, devotionis suae forte fervore, his diutius incumbere voluerit, agat quidem haec, sed audito signo aeditui, quo resides ad egrediendum vocat, nil moretur. Omni etiam nocte, post completorium, aspergatur domus requietionis [Col. 0485D] eorum recumbentibus eis, propter illusiones diabolicas.



Qualiter ordo hymnorum tempore hiemali custodiatur et caetera quae regulariter agenda sunt qualiter agantur.

A Kalendis Novembris, usque in caput Quadragesimae, unus teneatur ordo hymnorum, scilicet, ut in diebus brevioribus breviores dicantur hymni, et in longioribus productiores etiam hymni psallantur: id est, ut Dominica Vespera, O lux beata; ad Completorium, Christe qui lux es; ad nocturnas vero, Primo dierum; et ad matutinas dicatur: Aeterne rerum conditor. Omni vero tempore ad nocturnam, ad matutinam, ad vesperam, exceptis Dominicis et [Col. 0486A] festivitatibus sanctorum, feriales more solito teneantur. Praeclaris vero et festivis solemnitatibus, hymni competentes, usu celebrentur consueto. Adventus autem Domini, Quadragesimae, ac Passionis tempore hymni ejusdem cultus legitime decantentur, ita tamen ut non hymni de jejunio, sed hi qui per totum annum currunt, Dominicis diebus sive noctibus tempore quadragesimali celebrentur.

Ab eisdem Kalendis concedatur fratribus accessus ignis, dum necessitas compulerit, et frigoris nimietas incubuerit. Quod tamen sub silentio fiat, in refectorio vero hoc minime agatur. In hujus quoque hiemis tempore, propter nimiam imbrium asperitatem, locus aptus fratribus designetur, cujus . . . . . . . . . refugio, hibernalis argoris, et intemperiei adversitas, levigetur; [Col. 0486B] si autem temperies tranquilla fuerit, claustro uti libuerit cum Christi benedictione utantur, quod si pro necessitate, claustro egredientes domum uti diximus designatam ingressi fuerint, idem ibi mos in omnibus teneatur, qui in claustro solito tenetur: nec quispiam ullo unquam tempore claustrum deserens domum praedictam ad commorandum praesumptuosus adeat, vel domum derelinquens claustrum sine prioris licentia; secundum vero regulae edictum, temperius ad vigiliam surgatur ut nocturnali peracto officio, et psalmis supradictis, ac vigilia pro defunctis cum laudibus suis, atque matutinis de omnibus sanctis expletis, fratribus psalmodiae deditis, vel lectioni secundum regulae praeceptum, si qui indiguerint inservientibus, intervallum usquequo lucescat, [Col. 0486C] cum magna vigilantia custodiatur a lucis crepusculo, dum aedituus signum pulsaverit ad ecclesiam universi conveniant, factaque oratione Laudes psallant matutinales. Quibus finitis, dicant antiphonas supradictas usque ad adventum Domini, quas sequatur Prima, et speciales psalmi, et litania, post haec egrediantur ecclesiam, atque in lectionem, sacrae animae profectum meditentur, usque ad tempus supradictum.

A festivitate sancti Martini, refectis fratribus, ecclesiam intrantibus, agatur signum Nonae, quod sequatur ipsa laus, quam Nonam non sequitur potus usque ad Purificationem sanctae Mariae, sic agitur omnibus solemnibus diebus. Aliis vero diebus juxta supradictum ordinem faciant, ut videlicet facto signo [Col. 0486D] calcient se, et reliqua omnia, sicut dictum est impleant, in adventu Domini, pinguedo interdicitur, scilicet lardi, nisi festivis diebus. Vespera quotidie mores solito agatur, ut scilicet suo tempore post mensam celebretur.



Qualiter vigilia Natalis Domini, et ab eadem solemnitate usque in septuagesimam agi conveniat.

In vigilia Natalis Domini, dum ejusdem natans mentio a lectore recitatur in capitulo, omnes pariter surgentes genu flectant, gratias agentes propter ejus ineffabilem pietatem, qua mundum a laqueis diaboli redempturus descendit. Sabbato quoque santae Paschae, dum a puero Resurrectio Domini nostri Jesu Christi legitur, quanquam in martyrologio id [Col. 0487A] non habetur, propter ejus gloriosissimi victoriam triumphi, quam destructis Erebi claustris, secum fideles quosque in coelos adduxit, nobis etiam redivivis, spem ascendendi concessit uniformiter agatur, vespere conantur Antiphonae congruae de ipsa completione temporis, ad psalmos, in cujus noctis Vigilia, in quarto responsorio, ut honorificentius agatur, duo simul cantent illud, et evangelium post Te Deum laudamus ab abbate more solito legatur, dicta oratione, sub silentio egrediantur ministri, ut calcient se, lavent et induant sub festinatione, omnibusque signis motis, agatur missa; post haec, laudes matutinales, his finitis, incipiant laudes de omnibus sanctis, more solito, si autem duxerit missam celebrent matutinalem, quae in lucis crepusculo [Col. 0487B] celebranda est. Dehinc tempore opportuno, signo pulsato canant. Primam finita Prima, venientes ad capitulum, post caetera spiritualis aedificationis colloquia petunt humili devotione fratres ab abbate, qui vices Christi agit postulantes multiplicium indulgentiam dicentes Confiteor, et abbas respondeat Misereatur. Demum ipse abbas solotenus se prosternens eadem a fratribus petat, idem modus confessionis prima Paschalis solemnitatis die ita agatur. Capitulo facto, et psalmis dictis induant se omnes ut sint ornati omnes ad Tertiam. Ad Vesperam ipsius diei dicantur antiphonae, Tecum principium, et reliquae; reliqui, vero tribus diebus dicantur antiphonae de ipsis sanctis cum psalmis ipsi solemnitati competentibus. His peractis rursum repetatur Tecum [Col. 0487C] principium, usque ad Octavas Domini, his autem diebus inter Innocentium festivitatem, et Octavas Domini, quia Gloria in excelsis Deo ob tantae festivitatis honorificentiam ad missam celebratur, ad Nocturnam, et ad Vesperam, uti ad missam, sicut in usum hujus patriae indigenae tenent, omnia signa pulsentur, nam honestas hujus patriae mores ad Dominum pertinentes, quos veterum usu didicimus nullo modo abjicere sed undique uti diximus corroborare decrevimus, ad matutinas vero ob rem praedictam licet Te Deum laudamus non canatur, et evangelium minime festivo more legatur, cereus tamen accendatur, et signa pulsentur omnia, et thuribulum thurificando deportetur, hinc [Col. 0487D] usque (ad) Epiphaniam Domini psalmi ad vesperas ad feriam pertinentes cum antiphona dicantur. In vigilia Epiphaniae Domini jejunium minime exsequitur. Ad psalmos ipsius vesperae antiphonae dicantur de eadem solemnitate. Caeteris diebus post Octavas Domini, et Epiphaniarum primum diem, et post primam agatur missa matutinalis, et tabula post capitulum pulsatur, et obedientia agitur, et signa simul non pulsantur, nec Gloria in excelsis Deo canitur, nisi alia festivitatis intervenerit, usque octavam diem, qui solemniter cum XII lectionibus celebratur. Ab ea die usque caput Quadragesimae suprascriptus ordo teneatur.

In Purificatione sanctae Mariae sint cerei ordinati in ecclesia, ad quam fratres ire debent, ut inde [Col. 0488A] petant luminaria. Euntes autem silenter incedant psalmodiae dediti, et omnes albis induti, si fieri potest vel aeris permiserit temperies, et intrantes ecclesiam agant orationem cum antiphona, et collecta ad venerationem ipsius sancti cui ecclesia ipsa ad quam itur dedicata est. Deinde abbas, stola et cappa indutus benedicat candelas, et conspergat aqua benedicta, et thurificet, et sic accepto cereo ab aedituo psallentibus cunctis, accipiant singuli singulos, acceptosque accendant. Inde revertentes canant antiphonas, quae adsunt usquequo veniant ante portam, ubi decantata antiphona, Responsum accepit Simeon, dicatur oratio Exaudi quaesumus Domine, postquam ingrediantur ecclesiam canentes responsorium Cum inducerent puerum, hoc decantanto dicant [Col. 0488B] orationem Dominicam, dehinc sequatur tertia, qua finita si processionem induti non egerunt induant se, et missam celebrantes teneant luminaria in manibus donec post oblationem ea sacerdoti offerant, qui regularis ordo a Septuagesima tota Quadragesima custodiatur.

In Septuagesima vero pinguedo intermittatur, usque in Quinquagesimam; a Quinquagesima vero Quadragesimalem teneant abstinentiam more solito. A Septuagesima autem finitis tribus lectionibus sex nocturnae posterioris psalmi uti priores cum tribus antiphonis ex ipsorum psalmorum concentu editis usque ad Coenam Domini cum summa diligentia decantentur. A capite jejunii, quarta, et sexta feria processionem custodiant usque in Coena Domini, et [Col. 0488C] ab octavis Pentecostes usque ad Calendas Octobris: cujus ordo processionis ita agatur: Quarta feria capitis jejunii Nona decantanta abbas stola ornatus benedicat cineres: quibus benedictis eat ipse abbas, et imponat capitibus singulorum, quia ejus est poenitentiam illis imponere, canentes interim antiphonam: Exaudi nos, Domine; Salvum me fac, Deus, et Gloria; Kyrie eleison; Pater noster; Deus misereatur nostri, et preces, et collectas. Tunc vadant quo ire habent canentes antiphonas, quae in Antiphonario continentur: venientes ad ecclesiam, quo eunt, iterum agant orationem, et post antiphonam de sancto, et psalmum, Ad te levavi oculos, et preces, et orationem ibi incipientes litaniam revertantur [Col. 0488D] ad matrem ecclesiam, ac dehinc more solito agatur missa. Iste ordo processionis semper teneatur quoties processio agitur. Sed aliis temporibus semper antiphona Exsurge, Domine, dicatur prima cum psalmo et Gloria.

His peractis induant se ministri altaris, postquam ingressi fuerint ecclesiam cum processione, prolongata litania, quantum ad hoc sufficiat. Tunc induti casulis sacerdos, diaconus, subdiaconus peragant ministeria sua. Hic autem mos casularii, tantummodo quadragesimali et quatuor temporibus usu praecedentium Patrum observetur: subdiaconus quoties casula induitur, exuat eam dum legit Epistolam, qua lecta, rursus ea induatur. Diaconus vero ad Evangelium legendum accedat exuat, casulam, et [Col. 0489A] duplicans eam circumponat sibi in sinistra scapula annectens alteram summitatem ejus cingulo albae. Peracto communionis sacramento, induat eam antequam collecta finiatur. In supradictis diebus Quadragesimae completae pulsetur signum ad vesperas, et agatur oratio; dehinc in intervallo quo signa pulsantur, eant ministri accipere mixtum, qui voluerint, qui vero noluerint licentiam habeant dimittendi, et quia regulae tenemus ornamentum in his sanctis diebus Quadragesimae aliquid nobis augendi divinae servituti ad solitum pensum nostrae servitutis, censuimus ut a capite Quadragesimae usque ad coenam Domini, festivis exceptis diebus, quotidie post expletionem uniuscujusque horae duos psalmos prostrati solo oratorii peroremus devoti, eo scilicet ordine ut, [Col. 0489B] Matutinis finitis, mox dicantur duo psalmi Domine, ne in furore, 1, et Ad Dominum, Kyrie eleison, Pater noster, et preces pro peccatis, et oratio. Ad Primam, Beati quorum et Levavi, et reliqua ut supra. Ad Tertiam, Domine, ne in furore, 2, et Laetatus sum. Ad Sextam, Miserere mei, Deus, et Ad te levavi. Ad Nonam, Domine exaudi, et Nisi quia Dominus. Ad Vesperam, De profundis, et Qui confidunt. Ad Completorium, Domine exaudi, 2, et In convertendo, ut videlicet per singulas horas unus dicatur psalmus poenitentiae, et alter graduum, quo et nos peccatorum nexibus expiati virtutum gradibus superna scandamus, in quibus diebus Quadragesimae per tres priores hebdomadas sint irrasi, mediante vero quadragesimali tempore, resurae officio pilorum evellant superfluitatem.

[Col. 0489C] Dominica die Palmarum, quia major restat processio agenda, illa quae solet in claustro agi interim dum matutinalis missa canitur, agatur a sacerdote tantum conspersionem et benedictionem agente. Finita illa missa, agatur illa major processio in qua, sicut in priori diximus agendum, ita agatur, id est, ut ad illam ecclesiam ubi palmae sunt sub silentio ordinatim eant dediti psalmodiae omnes, si fieri potest, et hora permiserit, albis induti, quo cum pervenerint agant orationem ipsius sancti implorantes auxilii intercessionem, cui ecclesia dedicata est. Finita oratione, a diacono legatur Evangelium Turba multa, usque mundus totus post ipsum abiit, quod sequatur benedictio palmarum; post [Col. 0489D] benedictionem aspergantur benedicta aqua, et thus cremetur, dehinc pueris inchoantibus antiphonas Pueri hebraeorum, distribuantur ipsae palmae, et sic majoribus antiphonis initiatis egrediantur; venientes ante ecclesiam subsistant, donec pueri qui praecesserunt, decantent, Gloria laus, cum versibus omnibus, sicut mos est, Laus et Gloria respondentibus; quibus finitis, incipiente cantore responsorium Ingrediente Domino, aperiantur portae; ingressi, finito responsorio, agant sicut supra dictum est, et teneant palmas in manibus usque dum offertorium canetur, et eas post oblationem offerant sacerdoti. Ea die ad passionem dicitur, Dominus vobiscum, sed Gloria tibi Domine, non respondetur: similiter et in reliquis [Col. 0490A] passionibus excepta parascevae passione ubi neutrum dicatur nec Dominus vobiscum, nec Gloria tibi Domine. Quinta feria quae et Coena Domini dicitur, nocturnale officium agatur secundum quod in antiphonio habetur. Comperimus etiam in quorumdam religiosorum ecclesiis quiddam fieri, quod ad animarum compunctionem spiritualis rei indicium exortum est, videlicet ut peracto quidquid ad cantilenam illius noctis pertinet, Evangeliique antiphona finita, nihilque jam cereorum luminis remanente, sint duo ad hoc idem destinati pueri in dextra parte chori, qui sonora psallant voce Kyrie eleison, duoque in sinistra parte similiter, qui respondeant Christe eleison, nec non et in occidentali parte duo qui dicant Domine, miserere nobis; quibus peractis, [Col. 0490B] respondeat simul omnis chorus, Christus Dominus factus est obediens usque ad mortem. Demum pueri dexterioris chori repetant quae supra, eodem modo quo supra, usquequo chorus finiat quae supra. Idemque tertio repetant eodem ordine. Quibus tertio finitis, agant tacitas genuflexo more solito preces. Qui ordo trium noctium uniformiter teneatur ab illis: qui ut reor ecclesiasticae compunctionis usus a catholicis ideo repertus est, ut tenebrarum terror (qui tripartitum mundum Dominica passione timore percutit insolito), ac apostolicae praedicationis consolatio (quae universo mundo Christum pati usque ad mortem pro generis humanae salute obedientem revelaverat) manifestissime designetur. Haec ergo inserenda censuimus, ut si quibus devotionis gratia [Col. 0490C] complacuerint, habeant in his unde hujus rei ignaros instruant; qui autem noluerint, ad hoc agendum minime compellantur.

In quarum noctium sequentibus diebus ad nullam dicitur horam: Deus in adjutorium meum, sed in directum capitula canonici cursus dicantur: dehinc versus, et sequentia. In quarta vero feria eadem capitula altius dicuntur, ut ab omnibus audiantur, et vesperae, et completorium, caeteris diebus minime. In supradictis noctibus si matutinae ante lucem fuerint finitae, fratres qui voluerint ad suam redeant requiem, qui autem spiritualia exercitia maluerint cum summo vigilantes silentio (quod eorum animabus expedit, mane facto in coena Domini conveniant ad Primam, qua sonore dicta, et [Col. 0490D] canonico more, scilicet Deus in nomine tuo, Beati immaculati, usque Legem pone. Tunc dicto versu, genu flexo peragant caetera silenter; post Pater noster, dicitur silenter, Vivet anima mea, et laudabit te, usque in finem psalmi, sed priore perveniente ad confessionis locum facto signo agant confessionem. In caeteris horis similiter residua capitula, ad Tertiam a Legem pone, usque Defecit alta voce, et versus, et caetera silenter. Ad Sextam a Defecit, usque ad Mirabilia. Ad Nonam a Mirabilia usque in finem; Vesperae similiter sonora voce, unusquisque psalmus cum antiphona, et versus et Evangelium, et caetera silenter. Completorium aeque sonore, et post primum psalmum canonico more, In te, Domine, [Col. 0491A] speravi, et Evangelium, Nunc dimittis, post, Pater noster. In pace in idipsum. His tribus diebus Prima peracta, psallant psalterium ex integro unanimiter in choro. Post quod, Litaniam agant prostrati, deinde lectioni vacent, usque facto signo eant ad calciandum, et reliqua more regulari compleant, facto namque capitulo discalcient se fratres, et intrantes ecclesiam more obedientiae lavent pavimenta ecclesiae, sacerdotibus interim cum ministris altaris benedicta aqua sacra altaria lavantibus. Ea enim die non fit celebratio missae in aliquo altari, donec lavetur: quibus peractis, lotis pedibus, recalcient se. Sexta peracta, celebretur missa, pauperibus ante ad hoc collectis secundum numerum quem abbas praeviderit, dehinc collectis in locum [Col. 0491B] congruum, eant fratres ad agendum mandatum, ubi canentes antiphonas eidem operi congruentes lavent et extergant pedes pauperum, atque osculentur, et data aqua manibus eorum, dentur eis etiam cibaria, fiatque secundum abbatis arbitrium in eis distributio nummorum.

Dehinc hora congrua agatur Nona. Qua cantata ob arcanum cujusdam mysterii indicium, si ita placuerit, induant se fratres, et pergant ad ostium ecclesiae ferentes hastam cum imagine serpentis, ibique ignis de silice excutiatur; illo benedicto ab abbate, candela, quae more serpentis infixa est, ab illo accendatur. Sicque aedituo hastam deportante cuncti fratres chorum ingrediantur, unusque dehinc cereus ex illo illuminetur igne. Sexta feria eodem [Col. 0491C] ordine agatur ac a decano portetur. Sabbato similiter, a praepositoque deferatur. Et post haec celebratio missae. Ad quam Dominus vobiscum minime dicatur, nisi ab episcopo, tantummodo ubi chrisma conficitur. A quo etiam in Eucharistiae acceptatione pacis osculum presbyteris, ter Agnus Dei decantato, solummodo detur, ab aliis vero minime praesumatur: in qua missa, sicut et insequentium dierum communicatio praebetur tam fratribus, quam cunctis fidelibus, reservata nihilominus a die Eucharistia quae sufficit ad communicandum cunctis altera die: peracta missae celebratione, omnes ad mixtum pergant. Post mixtum, quos voluerit abbas ex fratribus secum assumens suum peragat mandatum, quo peracto vesperas celebrent, dehinc [Col. 0491D] refectionem fratrum agant. Postquam tempore congruo eorumdem agatur mandatum, qui tamen fratres prius pedes suos diligenter emundent; venientesque ad mandatum hebdomadarii ministri, secundum morem suum abbatem antecedentes, mandatum agant, quos sequitur in chonca sua singulorum pedes lavans, ministrantibus sibi quos voluerit ad hoc obsequium quos extergat, et osculetur. Quo peracto, resideat abbas in sede sua, veniantque priores, et ei eadem exhibeant, deinde surgens det aquam in manibus singulorum, rursumque ei eadem servitus exhibeatur. Inde vero dum manus lavant, diaconus hebdomadarius, et reliqui ministri eant, et induant se, signoque collationis [Col. 0492A] moto ingrediantur, diacono dalmatica induto cum textu Evangelii, praecedentibus cereis, et thuribulo, legaturque Evangelium secundum Joannem Ante diem festum, donec tintinnabulum pulsetur: tunc praecedente processione subsequatur omnis congregatio, cunctisque in refectorio residentibus idem diaconus stans prosequatur Evangelii sequentia, imposito super ambone Evangelio. Interim abbas propinando circueat fratres cum singulis potibus singulorum osculans manus, qua peracta ministratione residente abbate dicatur, Tu autem, Domine. Tunc a priore propinetur abbati, et reliquis ministris qui assistebant. Evangelioque finito potibusque haustis, procedat processio, et exuant se fratres, sintque cum reliquis ad complendum.

[Col. 0492B] Inde parascevae agatur nocturna laus sicut supra dictum est: post haec venientes ad Primam, discalciati, omnes incedant quousque crux adoretur. Eadem enim die hora nona abbas cum fratribus accedat ac ecclesiam, qui dum peracta oratione cum ministris altaris more solito indutus fuerit veniens de sacrario ante altaria orationis gratia inde cum silentio ad sedem accedat proprium, tunc subdiaconus ascendat ad legendum lectionem Osee prophetae, In tribulatione sua, sequitur responsorium, Domine audivi, cum 4 versibus: postea dicitur oratio ab abbate cum genuflexione, Deus a quo et Judas. Deinde legitur alia lectio, Dixit Dominus ad Moysen, sequitur tractus Eripe me Domine; postea legitur Passio Domini nostri Jesu Christi secundum [Col. 0492C] Joannem. Ad illam passionem diaconus non dicat, Dominus vobiscum, sed Passio Domini, et reliqua, nullo respondente, Gloria tibi, Domine; et quando legitur in Evangelio, partiti sunt vestimenta mea, et reliqua, statim duo diaconi nudent altare sindone, quae prius fuerat sub Evangelio posita, in modum furantium; post hoc celebrentur orationes, et veniens abbas ante altare incipiat orationes solemnes, quae sequuntur, et dicat primam sine genuflexione, quasi legendo, Oremus, dilectissimi nobis, et reliqua.

Quibus expletis per ordinem, statim praeparetur crux ante altare, interposito spatio inter ipsam et altare hinc et inde a duobus diaconibus. Tunc cantent Popule meus, respondentes autem duo [Col. 0492D] subdiaconi stantes ante crucem canant Graece, Agios o Theos, Agios ischiros, Agios athanatos, eleison imas. Itemque schola id ipsum Latine, Sanctus Deus. Deferatur tunc ab ipsis diaconibus ante altare, et eos acolythus cum pulvillo sequatur, super quem sancta crux ponatur. Antiphonaque finita quam schola respondet Latine, canant ibidem sicut prius, Quia eduxit vos per desertum. Idem vero respondeant subdiaconi Graece sicut prius, Agios, ut supra; itemque schola Latine ut prius, Sanctus Deus. Itemque diaconi levantes crucem canant sicut prius, Quid ultra. Item subdiaconi sicut prius, Agios, ut supra; itemque schola Latine, Sanctus Deus, ut supra. Post haec vertentes se ad clerum nudata cruce dicant antiphonam, [Col. 0493A] Ecce lignum Crucis; Antiphonam, Crucem tuam adoramus; antiphonam, Dum fabricator mundi, Pange lingua. Illico ea nudata, veniat abbas ante crucem sanctam ac tribus vicibus se prosternat cum omnibus fratribus dexterioris chori, scilicet senioribus, ac junioribus, et cum magno cordis suspirio septem poenitentiae psalmos cum orationibus sanctae cruci competentibus decantando peroret.

In prima quidem oratione tres psalmos primos cum oratione, Domine Jesu Christe, adoro te in crucem ascendentem, deprecor te, ut ipsa crux liberet me de diabolo percutiente: Domine Jesu Christe, adoro te in ipsa vulneratum, deprecor te ut ipsa vulnera remedium sint animae meae: Domine Jesu Christe, adoro te descendentem ad inferos liberare [Col. 0493B] captivos, deprecor te ut non ibi me dimittas introire: Domine Jesu Christe, adoro te resurgentem ab inferis, ascendentem ad coelos, deprecor te, miserere mei: Domine Jesu Christe, adoro te venturum judicaturum, deprecor te ut in tuo adventu non intres in judicio cum me peccante, sed deprecor te, ut ante dimittas quam judices, qui vivis et regnas.

In secunda duos medios cum sequente oratione: Domine Jesu Christe, gloriosissime conditor mundi, qui cum sis splendor gloriae coaeternus Patri sanctoque Spiritui, ideo dignatus es carnem ex immaculata Virgine sumere, et gloriosas palmas tuas in crucis patibulo permisisti configere, ut claustra dissipares inferni, et humanum genus liberares de morte; respice, et miserere mihi misero oppresso [Col. 0493C] facinorum pondere multarumque nequitiarum labe polluto; non me digneris derelinquere, piissime Pater, sed indulge, quod impie gessi. Exaudi me prostratum coram adoranda gloriosissima cruce tua ut merear tibi mundus assistere, et placere conspectui tuo, qui cum Patre, etc.

A tertia ultimos duos cum oratione: Domine omnipotens Jesu Christe, qui tuas manus mundas propter nos in cruce posuisti, et de tuo sanguine nos redemisti, mitte in me sensum, et intelligentiam quomodo habeam veram poenitentiam, et habeam bonam perseverantiam omnibus diebus vitae meae. Amen. Et eam humiliter deosculans surgat. Dehinc sinisterioris chori omnes fratres eadem mente devota peragant, nam salutata ab abbate vel omnibus cruce [Col. 0493D] redeat ipse abbas ad sedem suam usque dum omnis clerus ac populus hoc idem faciat; nam quia ea die depositionem corporis Salvatoris nostri celebramus, usum quorumdam religiosorum imitabilem ad fidem indocti vulgi ac neophytorum corroborandam aequiparando, sequi si ita cui visum fuerit vel sibi taliter placuerit hoc modo decrevimus. Sit autem in una parte altaris, qua vacuum fuerit, quaedam assimilatio sepulcri velamenque quoddam in giro tensum, in quod dum sancta crux adorata fuerit deponatur hoc ordine: veniant diaconi, qui prius portaverunt eam, et involvant eam sindone in loco ubi adorata est, tunc reportent eam canentes antiphonas: In pace in idipsum; Habitabit. Item, [Col. 0494A] Caro mea requiescet in spe. Donec veniant ad locum monumenti, depositaque cruce acsi Domini nostri Jesu Christi corpore sepulto, dicant antiphonam, Sepulto Domino signatum est monumentum, ponentes milites qui custodirent eum. In eodem loco sancta crux cum omni reverentia custodiatur, usque Dominicam noctem resurrectionis: nocte vero ordinentur duo fratres aut tres, aut plures si tanta fuerit congregatio, qui ibidem psalmos decantando excubias fideles exerceant, quibus peractis egrediantur diaconus ac subdiaconus de sacrario cum corpore Domini, quod pridie remansit, et calice cum vino non consecrato, et ponant super altare; tunc sacerdos veniat ante altare, et dicat voce sonora: Oremus, praeceptis salutaribus moniti, et Pater noster, [Col. 0494B] inde Libera nos, quaesumus, Domine, usque per omnia saecula saeculorum. Et sumat abbas de sancto sacrificio et ponat in calicem nihil dicens, et communicent omnes cum silentio: hoc expleto vespertinum officium canat unusquisque privatim in loco suo, quo peracto refectorium petant. Surgentes autem a mensa caetera more solito peragant. Crucis vero veneratione peracta, quibus vacuum fuerit ministri vel pueri se radant, ac balneent, si tanta fuerit cohors societatis, ut sabbati crastini ad hoc non sufficiat dies. Completorium vero post collationem unusquisque in loco suo stans semotim, ac silenter more canonicorum, ut supra diximus, decantet, et consueto more caetera compleat, his vero tribus diebus in refectorio omnia cum benedictione, et in capitulo [Col. 0494C] more agantur solito.



Qualiter diurna, sive nocturna, laus Paschali festivitate agatur.

Sabbato sancto hora nona veniente abbate in ecclesiam cum fratribus, novus, ut supra dictum est, afferatur ignis. Posito vero cereo ante altare, ex illo accendatur igne. Quem diaconus more solito benedicens, hanc orationem quasi voce legentis proferens dicat: Exsultet jam angelica turba coelorum. Tunc voce sublimiore dicat, Sursum corda, et reliqua. Finita benedictione accendatur alter cereus, et tunc illuminantur duo cerei tenentibus duobus acolythis, unus in dextro cornu alaris, et alter in sinistro. Benedictione peracta ascendat subdiaconus ambonem, legat lectionem primam, In principio [Col. 0494D] creavit; sequitur oratio a priore, Oremus Deus qui mirabiliter. Secunda lectio, Factum est in vigilia; tractus, Cantemus Domino. Sequitur oratio, Oremus, Deus cujus antiqua miracula; tertia lect. Haec est haereditas; collecta, Deus qui Ecclesiam tuam; tractus Sicut cervus; sequitur oratio, Concede, quaesumus, omnipotens Deus. Finita oratione, inchoentur litaniae septenae ad introitum ante altare. Postea descendat abbas cum schola canentes litanias quinas ad fontes benedicendos. Sequitur, Omnipotens sempiterne Deus, et praefatio; his expletis redeunt ad altare cum litania terna, et antequam cantatur Gloria in excelsis Deo, magister scholae dicat alta voce, Accendite. Et tunc illuminentur omnia luminaria ecclesiae, et abbate [Col. 0495A] incipiente Gloria in excelsis Deo, pulsentur omnia signa. Sequitur collecta, Deus qui hanc sacratissimam noctem. Deinde legitur Epistola, Si consurrexistis, et cantatur Alleluia, confitemini Domino, et tractus Laudate Dominum. Ante Evangelium non portantur luminaria in ipsa nocte, sed incensum tantum. Finito Evangelio, dicat abbas, Dominus vobiscum, Oremus; in ipso die non cantatur Offertorium nec Agnus Dei, nec Communio, et pacem non debent dare, nisi iis qui communicant; sed interim dum communicantur, Alleluia, et Laudate Dominum omnes gentes cantatur, dehinc antiphona Vespere autem Sabbati et Magnificat. Sic sacerdos missam ac vespertinalem synaxim una compleat oratione; eadem vero die tempore mandati aqua manibus tantum data [Col. 0495B] a ministro fratribus charitatis officio praebeatur. Completorium sonoriter celebretur more canonicorum.

In die sancto Paschae septem canonicae horae a monachis in ecclesia Dei more canonicorum propter auctoritatem beati Gregorii papae sedis apostolicae, quam ipse Antiphonario dictavit celebrandae sunt. Ejusdem tempore noctis antequam matutinorum signa moveantur, sumant aeditui crucem et ponant in loco sibi congruo; inprimis ad Nocturnam ab abbate, seu quolibet sacerdote, dum initur Laus Dei in ecclesia, dicatur, Domine, labia mea aperies, semel tantum. Postea, Deus, in adjutorium meum intende cum Gloria. Psalmo autem, Domine, quid multiplicati sunt, dimisso, cantor incipiat invitatorium. Tunc tres [Col. 0495C] antiphonae cum tribus psalmis, quibus finitis versus conveniens dicatur; deinde tot lectiones cum responsoriis ad hoc rite pertinentibus; dum tertia recitatur lectio, quatuor fratres induant se, quorum unus alba indutus ac si ad aliud agendum ingrediatur, atque latenter sepulcri locum adeat, ibique manu tenens palmam quietus sedeat, dumque tertium percelebratur responsorium residui tres succedant; omnes quidem cappis induti thuribula cum incensu manibus gestantes, ac pedetentim ad similitudinem quaerentium quid, veniant ad locum sepulcri: aguntur enim haec ad imitationem angeli sedentis in monumento, atque mulierum cum aromatibus venientium ut ungerent corpus Jesu. Cum ergo ille residens tres velut erroneos ac aliquid [Col. 0495D] quaerentes viderit sibi adproximare, incipiat mediocri voce dulcisone cantare, Quem quaeritis. Quo decantato finetenus, respondeant hi tres uno ore: Jesum Nazarenum; quibus ille: Non est hic, surrexit sicut praedixerat. Ite, nuntiate, quia surrexit a mortuis. Cujus missionis voce vertant se illi tres ad chorum dicentes, Alleluia, surrexit Dominus. Dicto hoc rursus ille residens veluti revocans illos dicat antiphonam, Venite, et videte locum. Haec vero dicens surgat, erigat velum, ostendatque eis locum cruce nudatum, sed tantum linteamina posita quibus crux involuta erat, quo viso deponant thuribula, quae gestaverunt in eodem sepulcro, sumantque linteum, et extendant contra clerum, ac veluti [Col. 0496A] ostendentes, quod surrexerit Dominus, et jam non sit illo involutus, hanc canant antiphonam: Surrexit Dominus de sepulcro, superponantque linteum altari; finita antiphona prior congaudens pro triumpho regis nostri, quod devicta morte surrexit, incipiat hymnum: Te Deum laudamus, quo incoepto una pulsantur omnia signa, post cujus finem dicat sacerdos versum: In resurrectione tua, Christe, verbotenus, et initiat Matutinas, dicens: Deus, in adjutorium meum intende, et a cantore illico inchoetur antiphona cum psalmo Dominus regnavit, quia Deus misereatur nostri, hoc non canitur in loco, sed cum Deus, Deus meus, ad te de luce, conjunctim canonicorum more. Quinque psalmis jure peractis cum antiphonis sibi rite pertinentibus capitulo etiam [Col. 0496B] a presbytero, versuque Surrexit Dominus de sepulcro, ut mos est a puero dicto, initietur antiphona in evangelia, qua peracta dicatur collecta de omnibus sanctis more solito. His septem diebus non canimus.

Ad Primam IV psalmi, Deus in nomine tuo, et Confitemini Domino; prima tantum feria, Beati, Retribue cum Alleluia, et capitulo et versu Haec dies directo a puero prolato, deinde Kyrie eleison, et oratio Dominica cum symbolo, nec non et preces solito ritu, subsequente collecta. Ad Tertiam, psalmum, Legem pone, Memor esto bonitatem, cum Alleluia, et grad.: Haec dies sine capitulo et versu. Similiter ad Sextam, ad Nonam, ad Vesperam, Dixit Dominus; Confitebor, Beatus vir cum antiphona sine capitulo, [Col. 0496C] grad.: Haec dies sine versu, Alleluia cum versu, et sequentia. Postea inchoetur antiphona in Evangelio, et collecta; dehinc eatur ad fontes, psalmum Laudate pueri, cum antiphona canentes, quem sequatur collecta. Inde vero revertentes chorum vel oratorium, quod eis competens videbitur adeant, psalmum In exitu Israel decantantes, quem propria sequatur collecta. Completorium more peragatur canonicorum per omnia. Finitis enim psalmis subsequatur capitulum et versus: exhinc Nunc dimittis cum antiphona concinitur consequentibus horae precibus cum collecta et benedictione. Hic in reliquis sex diebus teneatur ordo.



Qualiter Octavarum Sabbato Paschae totoque aestatis tempore agatur.

[Col. 0496D] Vespera vero octavarum Paschae ordo jam regularis pleniter inchoetur, et una tantum lectio memoriter ac breve responsorium festivis diebus ad Nocturnam uti regula praecipit tota aestate dicantur. In natalitiis tamen sanctorum, in quibus ab operis labore non cessatur, tria responsoria, et tres lectiones ad ipsius sancti venerationem cujus memoriam recolimus pertinentes prolixe, si ita tempus permiserit, leguntur. In aliis vero festivitatibus ubi ab operis labore cessatur, XII lectiones cum totidem responsoriis, et psalmis competentibus uti diebus Dominicis decentissime aestivo sicut hiemali tempore legantur, quotidianis vero noctibus, in quibus XII responsoria minime canuntur, Nocturnis finitis parvissimum uti [Col. 0497A] regula praecipit fiat intervallum. Dehinc facto signo canuntur Matutinae, quod si luce diei, ut oportet, Matutinae fuerint finitae, egredientes ecclesiam fratres calcient se, lavent, peractisque in ecclesia tribus orationibus, sedentes in claustro vacent lectioni, usque dum signum Primae auditum fuerit. Si vero necdum dies fuerit, sicque priori visum fuerit, facto signo, qui voluerint lectulis suis pausent usque dum mane facto agant ut supra dictum est, tota enim aestate, exceptis Dominicis et festivis diebus, Prima decantata, matutinalique missa celebrata, capitulo etiam peracto pulsetur tabula ut supra dictum est, et quidquid agendum est agatur, usque dum primum signum Tertiae sonuerit. Tertia vero peracta, et missa subsequente celebrata, uti regula praecipit, sedentes [Col. 0497B] in claustro fratres vacent lectioni, usque dum mediante hora quinta primum signum Sextae fuerit auditum. Quo peracto canatur Sexta, dehinc manibus lotis adeant mensam: sicque refecti lectulis suis pauserint usque dum mediante octava hora primum Nonae auditum fuerit signum; quo audito, surgant et se lavent: sicque ecclesiam ingressi Nonam cantent; Nona vero celebrata poculisque haustis, dicatur versus Deus in adjutorium, more solito, et quidquid necesse fuerit etiam tunc operentur: caeteris enim horis, secundum regulae praeceptum, quia tempus lectionis est, lectioni tantummodo vacantes, silentium diligenti cura in claustro custodiant, nam et omni tempore a primo pulsu vespertinalis synaxis silentium teneatur in claustro usquequo capitulum [Col. 0497C] finiatur alterius diei, excepto auditorii loco; qui et ab hoc maxime eo censetur nomine, quod ibi audiendum sit, quid a praeceptore jubeatur, non vero fabulis, aut otiosis ibi, aut alicubi vacari loquelis oportet: nam cum regulae auctoritas omni tempore silentio studendum dicat, opportuno tamen tempore de rebus necessariis pro taciturnitatis gravitate uti patronus noster beatus Benedictus non alta, sed submissa voce loquendum permisimus; alias autem de Deo, et animae suae salute cum silentio meditandum, uti ipse censuit, hortamur, tempus etiam lectionis tempus est taciturnitatis. Vesperae vero et Matutinae de omnibus sanctis, ab octavis Paschae una canatur antiphona, usque octavam Pentecostes: vigiliaque pro defunctis, [Col. 0497D] et psalmi pro benefactoribus non solent cani; et litaniae ante missam, quoniam a genuflexione ordo ecclesiasticus declinari ammonet, omni modo intermittantur.



Qualiter frater, qui circa vocatur, officium suum impleat.

Jam et secundum regulae praeceptum constitui debet aliquis frater, qui totius claustri sub decano curam gerat, qui ab officio circuitus sui circa vocatur. Est enim ejus officium saepius circuire claustrum ne forte inveniatur frater acediosus aut alicui vanitati deditus. Quod si invenerit nullatenus illud debet reticere in capitulo venturi diei, nisi si pro levi qualibet culpa frater ille [Col. 0498A] satisfactione humiliatus hoc impetraverit ab illo; qui etiam circa post Completorium circumeat claustrum, et si qua invenerit ibi codicum aut vestimentorum, asportet ea ad capitulum sequentis diei, nullus enim ea ullatenus tollere debet ab eo loco in quo ea posuerit absque ejus licentia: habeatque ille frater laternam qua nocturnis horis quibus oportet haec agere videndo consideret, quique dum lectiones leguntur ad Nocturnas, in tertia, vel quarta lectione, prout viderit expedire, circumeat chorum, et si fratrem invenerit somno oppressum anteponat ille laternam, et revertatur, qui mox excusso somno petat veniam genuflexo, et arrepta eadem laterna pergyret et ipse chorum, et si quem hujusmodi morbo somni affectum invenerit agat illi sicut et [Col. 0498B] ipsi factum est, revertaturque in locum suum.



Qualiter diurnale sive nocturnale officium hebdomada Pentecostes agatur.

Incipiunt orationes cum lectionibus atque canticis, quae dicuntur in vigiliis Pentecostes, ante descensum fontis: prima lectio, Tentavit Deus, sequitur oratio: Deus qui in Abrahae. 2a lectio, Apprehendent; canticum, Attende coelum; sequitur oratio: Deus qui nobis per prophetarum. 3a lectio, Apprehendent, canticum Vinea facta; sequitur oratio: Deus qui nos ad celebrandum. 4a lectio, Audi Israel, sequitur oratio: Deus qui incommutabilis; canticum, Sicut cervus, sequitur oratio Concede quaesamus; finita oratione inchoantur litaniae septenae ad introitum ante altare. Postea descendat abbas cum [Col. 0498C] schola canente litanias quinas ad fontes benedicendos. Sequitur oratio et Praefatio. His expletis, redeunt ad altare cum litania terna. Quo finito dicat sacerdos, Gloria in excelsis Deo; sequitur oratio: Praesta quaesumus; postea legitur Epistola, Cum Apollo, et cantatur Alleluia, confitemini Domino, et tractus Laudate. Deinde missa secundum ordinem. Post refectionem vero tempore congruo, vesperae caeteraque celebrantur more solito. Illa Dominica nocte tribus psalmis totidemque lectionibus cum responsorio agitur nocturna laus uti in Antiphonario titulatur. Caeteris vero horis diei, et hebdomadae sequentis, regularis ordo teneatur. Sed et vesperae sabbati, et ipsius diei sancti normaliter psallantur. Illa hebdomada Pentecostes [Col. 0498D] solemniter celebratur sicut paschalis, excepto quod jejuniorum diebus, Gloria in excelsis Deo non canitur, et Alleluia, pro gradualibus canitur, et vesperae de omnibus sanctis dicuntur. Rursus in octavis Dominica non repetitur Spiritus Domini, eo quod septem tantum colimus dona Spiritus sancti, sed agitur illa hebdomada de sancta Trinitate.

Sabbato Dominicalis vesperae canatur hymnus, Deus creator omnium; ad Completorium, Te lucis ante terminum; ad Nocturnas, Nocte surgentes; ad Matutinas, Ecce jam noctis. Iste ordo tota aestate teneatur usque kalend. Novembris; ad ipsas vero Kalend. longiores, ut supra dictum est, hymni dicantur, et finitis duobus psalmis, qui post Nocturnas [Col. 0499A] dicuntur, agatur vigilia, quae pro brevitate dierum vespere non poterat agi nisi his tantum diebus festis, quibus coenaturi sunt fratres. Tunc enim coena facta agant vigiliam ministris interim coenantibus, ut postmodum juxta regulae dictum omnes occurrant ad collationem. Hic ordo vigiliae usque ad caput Quadragesimae ita teneatur. In Quadragesima vero post coenam, et sic demum in totius longitudine aestatis vespere custodiatur post coenam, aut post vespertinalem laudem si coena defuerit.

Quatuor temporibus, quae ecclesiastice custodiuntur ad missae celebrationem, dicitur a diacono, Flectamus genua, quadragesimali more, et eorumdem, quorum in Quadragesima abstinentia ciborum cum magna custodiatur diligentia, excepto dum in [Col. 0499B] Pentecostes hebdomada evenerit, tunc enim aliquantulum remissius pro tantae solemnitatis reverentia agi opportunum duximus.



Qualiter mandatum quotidianis diebus a fratribus exhibeatur pauperibus, et quo ordine abbas erga peregrinos agat.

Mandatum quod ex Dominico tenemus exemplo, sacrae etiam regulae monitu, eo excepto, quod sibi invicem exhibent fratres, pauperibus summa cum diligentia praebeatur, in quibus Christus adoretur, qui et suscipitur. Sint igitur in unoquoque monasterio singula loca ad hoc constituta ubi pauperum fiat susceptio; omnique die sine intermissione tres ex his, qui continuo in monasterio pascuntur, eligantur pauperes, quibus ejusdem mandati exhibeatur obsequium, [Col. 0499C] quique eisdem pascantur victualibus, quibus fratres utuntur: hoc ergo modo illuc eundi ordinem prosequantur, scilicet sabbato pueri dextri chori cum uno custode illud peragant: sequenti die Dominica residui pueri sinistri cum altero custode: deinde singulis diebus hebdomadae ad unamquamque feriam tot constituantur fratres ad hoc agendum, ut extra abbatem nullus ab hoc debito servitutis excusetur; qui tamen abbas non una tantum feria sed saepius dum ei vacuum fuerit, utque opportunitas dictaverit, sese ad hoc agendum impendat. De caetero supervenientibus peregrinis pauperibus, abbas cum fratribus, quos elegerit secundum regulae praeceptum, mandati exhibeat obsequium: omnia igitur, humanitatis officia in hospitio pater ipse si quomodo [Col. 0499D] potuerit, vel fratrum quilibet devotissime praebeat, ne aliquid in eorum obsequio quod regula praecipit, tumore seductus vel oblivione nemo deceptus insipienter praetermittat; hoc solummodo, quod sancti Patres ob animae salutem virtutumque potius custodiam ad regulae contemptum synodali statuerant concilio, magnopere custodito ut videlicet in monasterio degens extra refectorium nec ipse abbas, nec fratrum quispiam nisi causa infirmitatis manducet, vel bibat: caetera omnia, uti diximus, cum magna animi alacritate devotissimus impleat: nec pauperibus aeterni Christi vicarius in hospitio competenti tardus ac tepidus ministrare differendo desistat, qui celer ac fervidus divitibus caducis ministrando [Col. 0500A] occurrere desiderat. Proficiscentibus vero peregrinis, secundum quod loci suppetit facultas eis impendatur victualium solatium.



Quo ordine Sabbato fratres munditias exerceant, et quaeque officia ob animae salutem persolvant.

Sabbato, secundum regulae praeceptum mandatum et munditias diligenti cura excerceant et qualiter fieri debeant qui adhuc nesciunt solliciti discant, solito more studiosi si compleant: Nullus quippiam quamvis parum sua ac quasi propria adinventione agere praesumat, nec in ecclesia horas celebrando constitutas, nec claustro uti regula praecipit egredi, nec parum quid sine prioris licentia superbiae tumore inflatus audeat. Calceamentorum unctio, vestimentorum ablutio, et aquae administratio, non aspernatur, [Col. 0500B] sed ab universis, si Domini gratia vires concesserit, tempore opportuno consuete peragatur. Coquinae, ac pistrinae, caeterarumque rerum officia, uti sancta regula praecipit, unusquisque prout vires suppetant gratulabundus exhibeat, ne regulae praeceptorum minima parvipendendo praetereat, ac si dicente Apostolo omnium mandatorum, quod absit, reus existat.



Quomodo circa aegrotum fratrem agatur, qualiterque defunctum humo conveniat reddi.

Cum ad debitum communis fragilitatis exsolvendum quis vocatus fuerit, dum senserit se nimia invaletudine pergravari ita ut jam non possit portari, veniat frater ille ante abbatem vel cunctam congregationem, et infirmitatis suae causas exponat, et sic [Col. 0500C] omnium accepta benedictione ingrediatur domum infirmorum omnibus pro eo sollicitis in suis interventionibus; in ea itaque domo servitores sint Dei timore fraternoque amore ferventes, qui ei in quibuscunque indiguerit suppeditent, aut si necesse fuerit cum sollicito fratre famulorum adhibeatur obsequium. Frater autem ille infirmus, si senserit suam crevisse imbecillitatem, indicetur hoc conventui a fratre illius custode; ex eo ergo quotidie post matutinalem missam sacerdos casula exutus cum reliquis illius ministris missae, Eucharistiam ferentes praecedentibus cereis et thuribulo, cum omni congregatione eant ad visitandum infirmum canentes psalmos poenitentiales consequente litania, et orationibus ac unctione olei prima tantum die: demum [Col. 0500D] communicetur; quod si infirmitas lenigata fuerit, intermittatur et hoc; sin alias, prosequatur visitatio usque ad exitum: eo igitur in extremis agente pulsetur tabula conveniantque omnes ad tuendum exitum ejus, et initiens commendationem animae, Subvenite, sancti Domini, et reliqua juxta ordinem commendationis. Exempto autem homine lavetur corpus a quibus jussum fuerit: lotum induatur mundis vestimentis, id est interula, cuculla, caligis, calceis, cujuscunque sit ordinis, nisi, si vero fuerit sacerdos, circumdetur ei stola super cucullam si ita ratio dictaverit; inde defertur in ecclesiam, psallentibus cunctis, motisque omnibus signis, quod si ante lucem nocte, aut finitis tenebris in matutino [Col. 0501A] obierit si sepulturae impendenda praeparari possunt, ante refectionem fratrum sepeliatur peractis missarum celebrationibus; sin minus ordinentur fratres, qui sine intermissione psalmodiae vacent, residentes circa corpus die noctuque sequenti, donec mane facto corpus terrae commendetur: consummatis omnibus quae sepulturae officio debentur, ibidem incipientes septem poenitentiae psalmos revertantur ad ecclesiam, et prostrati coram sancto altari finiant eosdem psalmos pro fratre defuncto: dehinc per septem continuos dies plenario agatur vigilia offerentibus cunctis ad matutinalem missam, et omnibus horis regularibus finitis unum ex praescriptis prostrati canant psalmum, sequente oratione: exinde usque ad trigesimum diem more solito cum tribus [Col. 0501B] lectionibus agatur vigilia offerente uno choro ad missam, trigesimo vero die iterum plenarie, his tamen XXX diebus quotidie sacerdotum unusquisque secretis oratorii locis specialiter pro eo missas celebret: diaconi vero psalterium ex integro, subdiaconi quoque quinquagenarium devotissime psallant, si autem occupati una die nequiverint alia persolvant: mittatur etiam epistola ad vicina quaeque monasteria ejusdem depositionis denuntiatura diem, ut iste sit sensus:

Domnus N. abbas monasterii N. cunctis sanctae Ecclesiae fidelibus tam praelatis, quam et subditis. Cum cunctis maneat sors irrevocabilis horae, notum vobis esse cupimus de quodam fratre nostro N. quem Dominus de ergastulo hujus saeculi vocare dignatus [Col. 0501C] est die N., pro quo obsecramus obnixe ut sitis strenui interventores ad Dominum sentiatque in interventione quibus fuerat unitus in ordinis communione.

Quod si ex alio monasterio noto ac familiari frater quis nuntiatus fuerit defunctus, conveniant pulsata tabula undique fratres, motis, uti praediximus, omnibus signis, VII poenitentiae prostrati in oratorio modulentur psalmos, hac subsequente oratione: Satisfaciat tibi, Domine Deus noster, pro anima fratris nostri N. beatae Domini genitricis semperque virginis Mariae, et sancti Petri apostoli tui atque sancti Benedicti confessoris tui omniumque sanctorum tuorum oratio et praesentis familiae tuae devota [Col. 0501D] supplicatio, ut peccatorum omnium veniam quam precamur, obtineat, nec eum patiaris cruciari gehennalibus [Col. 0502A] flammis, quem ejusdem Filii tui Domini nostri Jesu Christi glorioso sanguine redemisti. Qui tecum, et cum Spiritu sancto, vivit et regnat in saecula saeculorum.

Et agatur pro eo prima, tertia, septima, trigesima dies plenarie, reliquis sub brevitate, et nomen ejus notetur in anniversariis, at ex ignoto tantum commendatio animae, et una dies.

Si autem hi, qui valde necessarii sunt sive in spiritualibus, sive in corporalibus nimia praegravantur infirmitate, dum id a gerulo nuntiatum fuerit, illico pulsata tantummodo tabula omnes ad ecclesiam conveniant ac VII poenitentiae psalmos cum litaniis, et orationibus congruis pro eis cum magna diligentia perorent; de aliis vero infirmis ut supra [Col. 0502B] dictum est agatur.

Praefatus quidem rex ut hujus libelli epilogum, uti prooemium fideli ac rationabili exhortationis monitu coepit, orthodoxe concluderet, prudenti discutiens examine cum magno suae regiae potestatis imperio interdicens magnopere jussit, ut nemo abbatum vel abbatissarum sibi locellum ad hoc thesaurizaret terrenum, ut solitus census, quem indigenae Heriatua usualiter vocitant, qui pro hujus patriae potentibus post obitum regibus dari solet, unde pro eis saecularium imitatione dari posset, haberent, et sic Ananiae et Saphirae anathemate corruentes ad magnum suae animae detrimentum sanctae regulae praecepta peculiaria omnia prohibentia annularent, sed hoc tam sibi, quam cunctis successoribus suis pro [Col. 0502C] abbate vel abbatissa dari, in Christi, cujus vicarii sunt, ejusque genitricis Mariae, ac omnium sanctorum nomine aeterno prohibuit imperio, hoc autem benevola intentione hortando suasit, ut monasteriorum patres, matresque quaecunque super usus necessarios restaverint, per manus pauperum in coelestes cum magna et jugi compunctione recondant thesauros, quo corpore in terra degente, animus ibi conversando subsequens maneat, ubi thesauros ordine praemisit justissimo. Si quae vero priore obeunte superfuerint, subsequens abbas ut Sancti spiritus gratia instruxerit, non propinquis carnalibus vel tyrannis saecularibus secundum anterioris dictatum dividendo, sed necessitatibus fratrum ac pauperum subveniendo, ordinans cum fratrum [Col. 0502D] consilio, sapienter disponat.




ANNO DOMINI DCCCCLXXXVIII.
ADALBERO REMENSIS ARCHIEPISCOPUS.




[Col. 0503]
NOTITIA HISTORICA.
(Ex Galliae Christianae tomo IX.)

[Col. 0503A] Honestate morum conspicuus Adalbero et ecclesiasticis disciplinis institutus, ad pontificalem cathedram favore et providentia Lotharii regis assumptus est anno 969 ex appendice ad Flodoard., pag. 178. Sed quod praetermisit auctor appendicis illius, educatus fuerat in Gorziensi coenobio cum sancto Rothado Cameracensi episcopo, ex Chronico Cameracensi, lib I, cap. 101. Filius erat Godefridi senioris Arduennae comitis, fratres vero habuit Godefridum alterum, ex quo prodiere duces inferioris Lotharingiae, et Henricum. Statim ut inauguratus est, Remensis Ecclesiae religionem nimis tepefactam in meliorem reparavit statum; et ut quod mente volvebat diuturnius esset (verbis hic utor Chronici Mosomagensis), canonicos, ad simul convivendum, et ut claustri ambitu horum habitacula coercerentur vehementer hortatus est. Hinc idem Chronicon de Adalberone alibi disserens, refert canonicos Remenses ex pauperibus divites, ex rusticis ornatos, et ex separatim in casis habitantibus religiosos et [Col. 0503B] convictores tandem effecisse; quod ex situ Remensis claustri, et ex communi mensa suo praesertim saeculo vigente probare nititur, quamvis prae magnitudine, inquit, et nobilitate illius aevi pauca rigidi moris tunc vestigia superessent. Quae burgo sancti Remigii damna intulerat Odalricus, resarcivit Adalbero, concessa insuper monachis Remigianis in usum hospitum suorum abbatia sancti Timothei; qua de re lege Bollandianos. Aug. tom. IV, pag. 576. Praeterea reparavit aut amplificavit basilicam sancti Dionysii Remensis; scholas etiam Remenses in pristinum splendorem restituit, quibus redux ab urbe Roma, ubi commorabatur anno 970, Gerbertum sui saeculi oraculum praefecit. Hujus autem opera in pluribus usus est, maxime vero in texendis epistolis, [Col. 0503C] cujus nomine multae inscribuntur ad reges et principes, [Col. 0504A] et ad cleri Gallicani primarios. Nec mirum, inquit Marlotus. Cum enim summi cancellariatus dignitate sub Lothario fulserit, resque variae et difficiles turbido regni statu emerserint; quo insigniori scriptore et amanuensi uti potuisset, qui acriori suo stylo et dicendi peritia mentes quo vellet flectere noverat? Anno 971 monachos ex archimonasterio sancti Remigii assumptos canonicis substituit in monasterio Mosomagensi, translato in eumdem locum corpore sancti Arnulfi martyris; quam ordinationem ratam habuere Joannes XIII summus pontifex eodem anno, et synodus coacta apud Montem sanctae Mariae in pago Tardanensi, cui praesedit anno 972, mense Maio. Anno sequenti, mense Decembri, aliam synodum coegit in eodem monte [(1) 2Kb] . Anno 974 monachos similiter restituit in monasterio sancti Theoderici, cujus corpus e veteri sepulcro transtulit anno sequenti in thecam argenteam, praesente Lothario rege. Eodem anno 975 basilicam Blandinensem consecravit, conciliumque celebravit [Col. 0504B] Durocortori, in quo Theobaldus, Ambianensis Ecclesiae usurpator, excommunicatus est. Anno 976 vel sequenti Rothadum Cameracensem episcopum consecravit. (Chron. Camer. lib. I, c. 102.)

Dici non potest quantum insudarit Adalbero pro pace regnorum Franciae et Germaniae promovenda; partibus tamen Ottonis III cum impense faveret, infidelitatis insimulatus est, sed eo se crimine purgavit apud regem Lotharium. Nihilo tamen secius in offensionem Ludovici V, filii Lotharii, incurrit, qui eum non solum aut jurejurando fidem renovare jussit, aut urbe regnoque excedere, verum etiam in publico Francorum conventu de proditione postulare meditabatur. Sed eo vivis exempto, regnum transiit ad Hugonem Capetum, quem Adalbero unxit [Col. 0504C] in regem Noviomi V Non. Jul. anno 987, firmantemque [Col. 0505A] eodem anno privilegia monasterii Corbeiensis sua et ipse manu imitatus est. Interim Carolus, Ludovici V patruus et Lotharingiae dux, irae impatiens quod Hugo sibi in regno praelatus esset, Laudunum capit, ex quo vicinas urbes, agros, praedia rapinis incendiisque hostiliter devastat; tunc litteris ad archiepiscopum Remensem semel et iterum per legatos missis conqueritur de eo quasi incentor fuerit omnium malorum quae sibi acciderant. Ad haec Adalbero: Quis eram, inquit, ut solus regem imponerem Francis! publica sunt haec negotia, non privata. Odisse me putatis genus regium; testor Redemptorem meum quia non odi. Quid potissimum vobis sit faciendum quaeritis. Hoc quam difficile dictu sit, nec satis scio, nec si sciam dicere ausim. Amicitiam meam exposcitis; utinam adsit ea dies, qua honeste liceat vestris adesse obsequiis; quamvis enim sanctuarium Domini pervaseritis, reginam, cui quae novimus jurastis, comprehenderitis, episcopum Laudunensem carceri mancipaveritis, episcoporum [Col. 0505B] anathema neglexeritis (taceo de seniore meo contra quem ultra vires negotium suscepistis), tamen beneficii quo erga me usi estis cum telis hostium quae subduxistis immemor esse non possum, etc.

Post haec non diu vixit Adalbero. Hugoni Capeto in obsidenda urbe suppetias ierat anno 987, mense Octobri cum aliis regni optimatibus; at labore obsidionis ac vi febrium graviter exagitatus se apud Remos reducendum curavit, ut ibi tantisper recrearet [Col. 0506A] animum in lectione sacrae Scripturae et Boetii. Sed ingravescente morbo tandem exhalavit animam eodem anno, seu X Kal. Februar. ex Chronico Mosomagensi, seu Non. Januar. ex antiquo ejus epitaphio (qui dies cadit in annum 988), cum Remensem dioecesim per undeviginti annos viriliter gubernasset. Alii dicunt obiisse Lauduni quo relegatus fuerat a duce Carolo. Corpus ejus in majori ecclesia Remensi sub altari Dominicae crucis sepultum est eum epitaphio aeri inciso, quod ante prioris ecclesiae restaurationem adhuc exstabat hoc modo:

Contulerat natura parens quae summa putavit
Ad meriti cumulum, tibi, praesul Adalbero, cum te
Praestantem cunctis mortalibus abstulit orbi
Quinta dies fundentis aquas cum pondere rerum.

Nunc haec verba in brevi lapillo ad gradus sanctuarii, vel juxta aquilam leguntur:


ADALBERO ARCHIEPISCOPUS.

Addit auctor appendicis ad Flodoardum, quod [Col. 0506B] omni anno dies defunctionis ejus venerabiliter recolitur, et eleemosyna panis et vini copiosa pauperibus distribuitur; quae etiam eleemosyna Mandatum Adalberonis nuncupatur. Sciendum quoque est quomodo istius eleemosynae sumptus praeparetur: videlicet de domo quae vocatur hospitale pauperum annonae sextarii IV, de camera frumenti IV, de horreo indominicato annonae modius unus; et vinum quod sufficiat.




[Col. 0505]
ADALBERONIS EPISTOLAE.
(Apud Duchesne, Script. Rer. Franc. tom. II, inter epistolas Gerberti.)



EPISTOLA PRIMA. AD ECBERTUM ARCHIEPISCOPUM TREVIRENSEM.
[Col. 0505C]

Labefactari rempublicam vestram quorumdam ignavia cum perhorrescimus, tum erubescimus, et privilegio amoris nostri circa vos, et communi patriae cognatione. Paucine creati sunt reges, qui novum filio domini vestri praeponere vultis? Forte quia Graecus est, ut dicitis, more Graecorum conregnantem instituere vultis. Quo recessit sanctissima fides? Excideruntne animo beneficia Ottonum vobis collata? Magnam intelligentiam vestram revocate, generositatem perpendite, ne perpetuo dedecori generi vestro esse velitis. Si vires vos destituere acclamatis, meliora sentientes perquirite, nos fautores, coadjutores in talibus negotiis fore confidite. In perturbatione et [Col. 0505D] confusione omnium rerum, quis alterius levabit onus! Postremo si salva dignitate vestri nominis urbem Trevirorum tutari non valetis, Remorum utrique nostrum sit satis: ditioresque erimus quam Eucharius quondam et Sixtus. Id vobis ratum ignominiam auferet, irritum nos liberos efficiet.



EPISTOLA II. AD VILLEGISUM MOGUNTINUM ARCHIEPISCOPUM.

Magna, Pater, constantia collaborandum pro habenda ratione pacis atque otii. Regnorum perturbatio aliud quid est quam Ecclesiarum desolatio? Nos quidem pietas et multa circa nos Ottonum beneficia [Col. 0506C] filio Caesaris adversari non sinunt. Denique res nostras ad auxilium promovimus. Uniusque partis pactum, si placet, communi consensu in sempiternum stabiliemus. Nihil a vobis nisi salva fidelitate Domini nostri perquiremus. Haec Domino teste loquimur, et plena fide vestrae prudentiae committimus. Qui duos Ottones conatus est exstinguere, tertium volet superesse. Mementote illius Tulliani: Stultum est ab eis fidem exigere, a quibus multoties deceptus sis. Simulque etiam quod non frustra Divinitas contulit vobis nosse ac posse, quid super his approbetis, et his contraria sentiatis, quive faveant et a vobis dissideant, tutis significare rescriptis. Altitudo vestri consilii provideat rebus beati Remigii vobis vicinis, ne aut praedo rapax eas rapiat, et ne [Col. 0506D] Otto, qui debet esse tutor, sit devastator. In his quoque vestrum velle liceat, cognoscere.



EPISTOLA III. AD WALONEM EJUSQUE PERTINACES.

Hactenus stultitiam vestram patienter tulimus, nunc quia synodalia decreta parvipenditis, vocati contemnitis, humana divinis praefertis, ad conventum nostrorum fratrum apud Gualdonis cortem habendum in Kal. Juliis, vos iterum audiendos vocamus. Eo autem venite aut sententiam damnationis eadem die, quo animo vultis, vestris confautoribus exspectate.



EPISTOLA IV. AD NOTEGARIUM EPISCOPUM LEODICENSEM.
[Col. 0507A]

Ne male mereri, quaeso, mi Pater, de nostra existimetis amicitia fratrem meum Godefridum non ex condicto regem adiisse, et ex condicto quo voluistis non venisse. Bona quippe deliberatio rapuit, sed occasione laesi pedis fortuna retardavit. Sit ergo vestrae prudentiae amici causam agere, pro se stare, de eo ut nostis, et ut aequum est, ex fide promittere. Nos quidem rem herilis vestri pueri juxta quod statuistis effecimus et si in melius commutaveritis, Divinitate propitia in melius compensabimus. Vestra negotia ut nostra compensabimus. Is quem nostis nobis intimus, vobisque fidissimus, interpres apud regiam majestatem ut decuit fuit, quod expetistis [Col. 0507B] firmiter obtentum sine inimicorum respectu. Et quia totum non est credendum chartis, indictum conventum vos adire voluimus, vestramque praesentiam usque in III Kal. Junias praestolari faciemus. Opportuno tempori occurrendum, ne cum te subtraxeris fiat importunum.



EPISTOLA V. AD WIDONEM ABBATEM GANDAVENSEM.

Frustra sibi arcem religionis attribuunt, qui praecipuas religionis partes evertunt. Qui charitatem non habet, qui fidem promissam negligit, isne religionem tuetur? Si fraterna colloquia nobis exhibuistis, et qualibuscunque nuntiis laetari fecistis, tanto temporum intervallo (conscientia testis est) arctius sua retinent, quam aliena concupiscunt. Ex [Col. 0507C] vestris fratribus quemdam adoptavimus, sed noster qui redire debuit retentus est. Rescribite ergo saltem quid ex his animo sederit, et si qui nostrorum puerorum penes vos institui possint, et si est, quando id fieri debeat.



EPISTOLA VI. AD ECBERTUM ARCHIEPISCOPUM TREVIRENSEM.

Periculosa tempora non omnia committunt chartis, quae fidissimis credentur legatis. Ea quae per nostrum G. nobis significastis, laetitiae et jucunditatis plena fuerunt, de statu Ecclesiarum Dei atque regnorum, et per quem virum haec fieri possent. Quem si ut tyrannum timui, sed nunc plenum fidei et sapientiae miramur. Quae circa nos de eo spopondistis efficite. Quae a nobis de eo vobis exposcitis stabilita [Col. 0507D] sunt, et cum maximo silentio vestrorum secretorum, et cum maxima fide nostrorum factorum.



EPISTOLA VII. AD NOTEGARIUM EPISCOPUM LEODIENSEM.

Ex condicto quidem legatum, sed praesentis negotii omni scientia vacuum, frater meus vobis dirigit, ne aut mendacio, aut inertia denotetur. XV. Kal. Januar. Trevirensem archiepiscopum allocuturi, quod plenius pernoscemus, plenius prudentiae vestrae quamproxime significare curabimus.



EPISTOLA VIII. AD LOTHARIUM REGEM

Epistola vestri nominis impressione ignota, signis incognitis, tantummodo per certum nuntium perlata, [Col. 0508A] nobis moerorem pertulit. Jubet enim ambitum monasterii sancti Pauli penitus avelli, quasi hostilis munitionis castrum. Unde sacerdoti injungendum non est, quod cuivis etiam tyranno formidabile esse potest: maximeque cum plurimi sint qui talibus gaudeant, si id efficiendi tanta inest voluptas. Porro hunc locum non esse aptum hostibus ea res probat, quod natura circa urbem plures fabricavit aptiores, atque si ita hostibus placuerit, ad muniendum expeditiores. Noveritis autem nos vestrae saluti ac fidelitati et semper velle prospicere, et semper velle obtemperare, divino respectu ante praelato. Sed quod de urbium custodia prolonganda imperastis, milites audire non sufferunt, suique eos promissi poenitet, egestate et inopia omnia conficiente.



EPISTOLA IX. AD TREVIRENSEM ARCHIEPISCOPUM.
[Col. 0508B]

Priorem epistolam pro solo imperio domini mei, me vestrae paternitati minime celare volo, cui omnia debeo. Et quoniam quam fidem domino meo promisistis, eam nepos meus promittere et servare paratus fuit, eam a nobis obtinuit licentiam, quam majorum promulgavit auctoritas. Sed quonam pacto ejus sorduerit fidelitas, nostram intelligentiam latet. Hunc ergo Adalberonem quomodo aut vocabimus, aut excommunicabimus: aut ut idem faciant alios orabimus? Ergo quia id legibus non valemus, nec ipsi facimus, nec alios ut faciant, hortamur: ne aut nos, aut de nobis bene meritos in praecipitium trahere videamur. Et quia Rex coelestis dicit: [Col. 0508C] Reddite quae sunt Caesaris Caesari, quae sunt Dei Deo, nostris legibus puram fidem, purum servitutis obsequium semper impendemus, in nullo deviabimus, Domini tamen partes priores faciemus. Sed quoniam quae Domini sunt hoc tempore pauci providerunt, si quando legem Domini zelamus, aut perfidia aut alio quolibet vitio denotamur: eoque fit, ut (ita dicam) inter malleum et incudem positis sine jactura animae et corporis spes evadendi sit difficilis. Si qua ergo vobis sunt viscera pietatis, si semper vos ut fratrem ac potius ut patrem coluimus, suscipite onus amici consilio et auxilio, ut qui in prosperis de vobis bene speravimus, in adversis ne desperemus. At ea quae dicimus non homini, sed fidei magni sacerdotis celanda confitemur, Dominum testem adhibemus, [Col. 0508D] terribilem ultorem dupliciter inclamantes his proditis in nostri laesionem.



EPISTOLA X. AD EUMDEM.

Cum litteris vestris multitudine curarum absolvamur, aliis rursus involvimur. Ecce enim de constantia vestri amoris, de fide et pietate circa nos gratulamur. Sed quis vestram intelligentiam eo detorsit, ut quaecunque nostri affines sentiunt, eadem putares nos sentire? Dominum Henricum cum oderim nescio, cur diligam scio. Sed ejus dilectionis nunc quis fructus exterior? aliis quippe rebus Divinitas necessitatem imponit, aliis caeca fortuna interstrepit. Denique tanta mole rerum pressi non poetice, [Col. 0509A] sed sapienter dictum putamus: Levius fit patientia, quidquid corrigere nefas: et si non potest fieri quod vis, id saltem velis quod possis. In votis hoc habemus, brachia peccatorum conterantur, confirmet autem id Deus. Unum est enodationis indigens, qui vestrae matris ac reginae olim eram fidissimus interpres, cur hoc negotio privor, potiusque per alios quam per vos plurima rescisco? et quoniam, ut professus sum ac profiteor, omnia vobis debeo, ut mihi sic vobis timeo. Diverso quippe modo in commune nobis dicitur: Qui stat, videat ne cadat. In commune itaque consulendum, quod ut fieri possit omnium me participem faciatis, qui vestrorum conventus adinvenit Diusburch. Id quoque quod regalis potestas a duce Beatrice ac vestris primatibus [Col. 0509B] exigit, si vestram intelligentiam latet, ut rumor est, diligenter investigatum significate, quidve animi vobis in eo sit. Caeterum de vobis, ut coepimus, optime sentimus, et qua fide vobis nostra committimus, eadem vestra suscipimus.



EPISTOLA XI. AD EUMDEM.

Gozbertum monachum sicut nunquam contra vestrum velle tenere tentavimus, sic ex nostra sententia prima die Rogationum usque Mosomum reducemus. Et quia tanto tempore eo usi sumus, non erimus apud vos tanti immemores beneficii. Si ergo non placet eum diutius fore nobiscum, illic a vestris suscipiatur, quoniam nostris longius progrediendi facultas non datur, cum propter hostium copiam, [Col. 0509C] tum propter zelum callide nobis adversantium.



EPISTOLA XII. OBJECTIO IN ADALBERONEM.

Perfidiae ac infidelitatis crimine in regiam majestatem arguor detineri, eo quod nepotem meum, clericum videlicet meae Ecclesiae, licentia donaverim, quia et palatium adierit, et dono alterius regis episcopatum acceperit, ejus regni quod senior Lotharius rex in proprium jus revocaverat, quodque gradus ecclesiasticos ei postmodum contulerim, absque licentia et auctoritate senioris mei.



EPISTOLA XIII. PURGATIO.

Cum senior meus rex Lotharius Lothariense regnum non haberet nec revocaret fratris mei filium, [Col. 0509D] vix tandem sic obtinui, fide interposita, ut si usus aliquando exposceret, sibi suisque absque pertinacia redderem. At cum ageretur ut senior meus filio imperatoris advocatus foret, eaque de causa dati obsides essent, fratris mei crebris legatis filium repetivit, me segniter accipientem, fidei violatorem increpitans, rem suam a multis interturbari, eum se statum prodere dicit, terribilem judicem extremi judicii ultorem spretae fidei ac consanguinitatis proclamat. Ergo quia senior meus de revocatione regni nihil mihi dixerit, sed de sola advocatione, nec dandi licentiam clerico interdixerat, sed insuper benevole consenserat, ut a legatis meis intellexi, si ea facere vellet quae pater suis spoponderat, et proficiscentem [Col. 0510A] absolvi, et ut id pro quo obsides dati erant sincerissime conservaret, fidem exegi, quam et hactenus obtulit, et adhuc ut credimus offert. Gradum diaconatus ac presbyteratus ei contuli, ne a nobis emancipatus in accipiendo alteri manciparetur, et ne Ecclesia nostra invidiae pateret, subdiacono ex se ad episcopalem apicem assumpto, simulque quod hi gradus, nec provincias, nec civitates, nec villas quae regnorum sunt conferunt, sed quae potius coelestis sunt regni, id est adversari vitiis, coli virtutes. In quo mihi crimen perfidiae ac infidelitatis protendebatur, ostendi, ut arbitror, et me fidem maxime habuisse, et fidelitatem seniori meo inprimis conservasse.



EPISTOLA XIV. AD BEATRICEM DUCEM.
[Col. 0510B]

Super his quae certius vobis significari quaeritis, nil amplius novimus quam aut praesentes diximus, aut legatione nostra accepistis. Caeterum vobis liberis amicis ad votum prosperari salvo honore regio et optamus, et si fit congratulamur. Nostra negotia vestra putate. Apud ducem Hugonem de vestra mente pura, fide constanti absque haesitatione praesumite. Denique quod a vobis exigimus, suo tempore vestro obsequio impendemus. Inprimis quoque gratias habemus, quod de plurimis a vobis certiores existimus. Meing. monachum ex petitione abbatis Rai. diu perquisitum Corbeiam liquisse, Rothomagum adisse audivimus. In quo, si dabitur facultas, vestrum velle in omnibus exsequi conabimur.



EPISTOLA XV. AD EAMDEM.
[Col. 0510C]

Rebus vobis ad votum cedentibus non immerito congratulamur. Et quia ignorata frequenter per vos addiscimus, vestrumque affectum circa nos sincerum experimur, inter praecipua ponimus. Sed quae res institutum colloquium dominarum sic commutavit, ut solus dux veniat Henricus? Id an dolo alterius partis agatur, et qui principum eo venturi sunt si novistis, orantibus nobis plena fide perorabitis.



EPISTOLA XVI. AD EAMDEM.

Excellentiam acuminis vestri videor videre, pace [Col. 0510D] inter principes stabilita, republica bene disposita ac per vos in melius commutata. Unum tantum est quod plurimos movet, Trevirensem archiepiscopum tanto molimine ordinationem differentem, aut se cum duce ac Lothariensi regno manibus Francorum velle tradere, vosque celare quod colloquium Virduni habendum verisimile facit, aut his majora velle machinari, jubetur amico vestro A. ordinationem nepotis destruat. Num rex aut primas est Trevirensium? Factionem archiepiscopi hoc negotium undecunque continere videtur. Invigilet ergo vestra prudentia, et quo se tantarum rerum pondera vergant, perquirite, et an dux Henricus fidem vobis servaturus sit providete.



EPISTOLA XVII. AD NOTEGARIUM EPISCOPUM LEODICENSEM.
[Col. 0511A]

Collectionem episcoporum propter quae significatum est, non esse factam, tarditati perlatae epistolae imputandum. Disputabitur autem de his in adventu vestro, et si ita visum fuerit, amplius postmodum privatim et in commune deliberabitur. Caeterum, qui frater meus se suaque ad vos pertinere putat, multumque spei suae salutis vobis attribuit, Gualterum militem a pervasione praediorum sui Wazonis cohibere debetis: eoque facto et sinistrum rumorem vitabitis, et proprio officio non defuisse videbimini.



EPISTOLA XVIII. AD EUMDEM.

[Col. 0511B] Ei qui cum sapiente rationem instituerit non multa oratione inlaborandum. Quod vestris vi ereptum est restituetur. Fidei spondentis amici credite. Si id satis non est, obses accipiatur ab his quibus sua rursus restitui oravimus, nec differendum propter instantis fori necessitatem, et quia de vobis optime praesumimus. Dum haec dictavimus, obsides ab obsesso castro, ut in crastinum reddendo, nos accepisse significamus. Metis colloquium dominorum habendum est, vos quam plurimum interesse optamus. Si relictum ut institutum est, causam effectricem per vos nosse laboramus. Quid privatim vos scire oportebit, privata docebunt tempora.



EPISTOLA XIX. AD ECBERTUM ARCHIEPISCOPUM TREVIRENSEM.
[Col. 0511C]

Non exsecutum esse quod ab urbe Virdunensi de reditu fratris G. mandavimus, acrior cura praesentium tempore effecit, dum et quod nolumus necessitas infert, et quod volumus aufert. Nunc tandem ne bene meritis appareamus ingrati, clementiae vestrae ut possumus remittimus, hoc unum a solita benevolentia vestra expetentes, ut experiatur vestram affabilitatem ob nostram commendationem, et, si pace vestra fieri potest, ne careat studiis quibus impensius operam dare disposuit.



EPISTOLA XX. AD ECBERTUM ARCHIEPISCOPUM.

Quamvis sciam ex voto meo nulla beneficia vestris meritis respondere posse, aestuat tamen animus, et [Col. 0511D] quod re nequit, sequitur affectu. Privilegium vestri amoris circa nos saepenumero litteris, saepenumero nuntiis, saepenumero rebus ipsis experti sumus. Et quoniam sanctas petitiones pro nobis Domino obtulistis, quam non inaniter eas effuderitis, testis est benevolentia dominae Augustae nobis reddita VI Nonas Martias. Qua die gloriosissimus rex Lotharius, Francorum clarissimum sidus, mundo subtractus est. Is, quem caruisse regali gratia putastis, nulla familiaritate seclusus est.



EPISTOLA XXI. AD THEOPHANIAM IMPERATRICEM.

Et si hactenus vos ob merita vestri viri excellentissimi Augusti semperque memorandi, ut dominam [Col. 0512A] colui, specialia tamen nunc beneficia vestra vestrique filii, et praeteritam continent dilectionem, et fidem nostram ad vos ac vestros plurimam augent. Fovet nostra Ecclesia inter praecipuos thesauros pignus vestrae amicitiae circa nos. Sentiat ergo beatus Remigius tantae dominae favorem, si fieri potest, in recipiendis rebus amissis, cum propter sui merita, tum propter nostra si qua placebunt exhibenda servitia. Sentiamus et nos gratiam jam bene fundatam, scilicet ut legato, et melius scriptis, de pace et pacis conditione cum nostro rege habenda dignemini significare nobis, per omnia paratis, quantum fas est fidem sincerissimam exhibere. Sicque saluti vestrae ac nostrae in commune melius poterimus consulere.



EPISTOLA XXII. AD MAIOLUM ABBATEM CLUNIACENSEM.
[Col. 0512B]

Praeclara quidem exhortatio vestra in pervasorem. Sed cum scriptum sit: Quae coepit Jesus facere et docere, cur diversa imperia, diversa coeli climata praetenditis, ut ei, quem reum statuistis, aliis non communicantibus communicetis? Restiterunt sancti Patres haeresibus, nec putaverunt ad se non pertinere quidquid alicubi male gestum audiere. Una est quippe Ecclesia catholica toto terrarum orbe diffusa. Verba vestra sunt, imo per vos sancti Spiritus. Nec erit Christi fidelis, cui haec ambitiosa audacia non fiet detestabilis. Detestamini ergo pervasorem, sentiat vos sibi non favere, non sibi communicare, ac per vos non solum quosque religiosos vestri ordinis, [Col. 0512C] sed etiam si fieri potest Romani pontificis se maledictis urgeri. Et quomodo rem ut erat cognovistis, cognitam secundum dignitatem vestri nominis dijudicastis: nos nostrique omnes velut fidissimi comites tantum ducem sequemur, nec unquam huic pervasori ac tam probo improbo approbato, vestro sine jussu communicabimus.



EPISTOLA XXIII. AD ECBERDUM [EBRARDUM] ABBATEM TURONENSEM.

Quae morum gravitas vobis insit, quam integer vitae actus, quam purum eloquium, litterae vestrae palam fecerunt. Itaque studium pietatis ac severitatis vestrae movit nos ire in vestram sententiam, virque ille Deo plenus, ad quem multam fidem habemus. Submovebimus ergo illum perfidum a societate nostra [Col. 0512D] nostrorumque judicio tantorum Patrum, isque nobis habebitur hostis, qui in sententiam reverendi patris Maioli, colendi patris Ecberdi dicere non dicenda attentabit. Quod si Divinitate propitia favorem principum obtinebimus, ad haec utilia majora jungemus.



EPISTOLA XXIV. AD IMPERATRICEM THEOPHANIAM ET AD FILIUM OTTONEM.

In quem cumulum ira furorque regis in nos proruperit, testis est impetus ejus repentinus et inopinatus, vixque sine multa caede partium repulsus. Qui fidi internuntii erant, castra diruere, quae sub vestro regimine sunt, nobis imperabant: offerre [Col. 0513A] jusjurandum secundum eorum libidinem, aut urbe regnoque excedere. Interserebant antiquam benevolentiam divi augusti O. circa nos, nostrumque familiare obsequium. Haec et his similia propriae saluti in praesentiarum obstitere. Ferte ergo certum solatium tempore incerto, nec dubia spe deludamur, qui in conservanda vobis fide nunquam dubitavimus. VI Kal. April. conventus in Francorum indictus est, ibique crimine infidelitatis pulsabimur, quod episcopum Virdunensem licentia donaverimus, quodque in presbyterii honorem promoverimus, et ut res fiat impossibilis a nobis idem repetendus. Si haec ita se habuerint, vestri nostrique fideles, Gerbertus ac Renierus, secundum quod voluistis, Noviomago vobis minime occurrere poterunt. Sed vestra clementia [Col. 0513B] Coloniae, quo post venturi sunt, tanto ducem aptum itineri eis provideat. II Kal. Mart. Ottonem et Heribertum comites alloquemur, iterumque datis obsidibus quos recepimus, fratrem meum vestrae servituti remittere attentabimus. Quibus angustiis ob fidem vobis servatam semperque servandam premamur, paucis expressimus. Salutare vestrum auxilium vestra ex parte constanti animo exspectamus, et ut hoc ipsum hostes lateat obsecramus, ne acrior eorum in nos exardescat ira.


Distichon in calice.

Hinc sitis atque fames fugiunt, properate fideles. Dividit in populos has praesul Adalbero gazas.


In donariis.

Virgo Maria tuus tibi praesul Adalbero munus.



EPISTOLA XXV. AD EPISCOPUM BELLOVACENSEM.
[Col. 0513C]

Respondere scriptis vestris necessarium ad praesens non duximus, cum ad indictum colloquium de singulis pro modulo nostro accuratius vobis satisfacere possimus. Et quoniam nostrum ob amorem privata posthabetis negotia, nostrisque sedulo operam datis, inter praecipua ponimus, memori animo recondimus, praestitis non minora recompensaturi beneficia, si se infida retorserit fortuna.



EPISTOLA XXVI. AD DOMINAM THEOPHANIAM IMPERATRICEM.

XVI Kal. Junii fratre meo de inferni tenebris liberato, quaedam lux vestri honoris oriri visa est. Sed eam lucem caeco igne cupiditatis Otto et Heribertus [Col. 0513D] comites corrumpant, summopere elaborandum. Itaque justas et honestas petitiones fratris mei clementer audietis, cum pro sui merito, tum pro vestra benevolentia in me: injustas autem, et quas tyrannus irrationabiliter extorsit, in destructionem ecclesiarum Domini, ac in dedecus vestri generis, prudenti consilio deviabitis. Num villas Virdunensis episcopi, quas pro redemptione sua, una cum filio Adalberone episcopo invitus donat Godefridus comes, jurejurando in perpetuum ab Ecclesia alienabitis? Num castra in eisdem ad eorum votum exstruere patiemini, qui nunc furtivas delectorum militum contrahunt copias, ut in vos si apud Caprimontem estis impetum faciant? Nam quia dux Theodericus Satanacam [Col. 0514A] vinam pervasit, quasi in ultionem reginae, Juveniacum oppidum se invadere simulant, scelus facturi si vobiscum paucam persenserint manum. Haec dixi, mentem pro vobis omnino sollicitam habens, et plena fide exsecuturus quaecunque per G. vobis fidissimum significastis, qui hoc sibi donari petit, ut vestrae partis fuerit verissimus interpres.



EPISTOLA XXVII. AD ECBERTUM TREVIRENSEM ARCHIEPISCOPUM.

Destinato operi designatas mittimus species, admirabilem formam, et quae mentem et oculos pascat, frater efficiet fratri, soror sorori. Exiguam materiam nostram, magnum ac celebre ingenium vestrum nobilitabit, cum adjectione vitri, tum compositione artificis elegantis.



EPISTOLA XXVIII. AD FRATRES BLANDINIACENSES.
[Col. 0514B]

Quousque abutemini patientia, fidissimi quondam, ut putabatur, amici? Charitatem verborum praetenditis, rapinam exercere parati. Cur sanctissimam societatem abrumpitis? Quosdam codices nobis vestra sponte obtulistis, sed nostri juris nostraeque Ecclesiae contra divinas humanasque leges retinetis. Aut librorum restitutione cum adjuncto charitas redintegrabitur, aut depositum male retentum bene merito supplicio condemnabitur.



EPISTOLA XXIX. AD ECBERTUM ARCHIEPISCOPUM TREVIRENSEM.

[Col. 0514C] Quia diu optato consilio vestro non perfruimur, non satis patienti animo toleramus, instamus, casusque interstrepentes revincere laboramus. Synodus in partibus Rheni, ut fama est, indicta: nostrorumque episcoporum cum validiores morbi, tum etiam regia negotia, quam una voluimus interturbant synodum. Sed ne interim otio torpeamus, beati Ottonis suffragia ad praesens expetere in animo est, unde per vos reditum habere disponimus, ut prolixam disjunctionem nostram ea conjunctione castigemus. Et quoniam per Verdunum iter nobis est, eo crucem vestra scientia ut speramus elaboratam, si fieri potest, Kal. Novembris dirigite, sitque hoc pignus amicitiae. Ita opus placens dum oculis crebrius ingeretur, indissolubilis amor in dies augmentabitur.



EPISTOLA XXX. AD ECBERTUM ARCHIEPISCOPUM TREVIRENSEM.
[Col. 0514D]

Etsi beneficiis vestris in animo est suo tempore respondere, tamen uti haec eadem accumulentur, sancta societas praesumit. Sit ergo nostro obtentu Hidilo fratris mei presbyter nexu excommunicationis liber, donec in proximo conventu causa ejus discussa aut innocentem reddat, aut nos ab injusta petitione absolvat. Sit etiam is qui relator nostrorum librorum esse debet, Sacramentalis auro decentissime insigniti lator. Quippe nonnulla quae placuerint quam citissime rescribemus, ac per eumdem latorem volumen nullo genere inferius deponemus.



EPISTOLA XXXI. AD EUMDEM.
[Col. 0515A]

Omni difficultate rerum a coepto itinere interclusi, expetendum censuimus portum salutis. Nam declivium montium torrentes continui intercipiunt, campestria sic juges aquae vestiunt, ut villis cum habitatoribus sublatis, armentis enectis, terrorem ingerant diluvii renovandi: spe melioris aurae a physicis sublata. Refugimus itaque ad vos tanquam ad arcam Noe, Treverimque invisere totis viribus conamur: beati Ottonis per vim extorta obsequia in beati Petri apostolorum principis devotionem relaturi.



EPISTOLA XXXII. AD COMPROVINCIALES.

Multa super statu ecclesiarum Domini, multa super [Col. 0515B] publicis privatisque negotiis ratiocinaturi, cum nostrae dioeceseos confratribus charissimo vos invitamus affectu, non tantum nostri, quantum vestri causa honoris ac utilitatis. Locus loquendi, Mons sanctae Mariae Terdonensis, tempus III Iduum Decemb. Valete.



EPISTOLA XXXIII. AD ROTHARDUM ARCHIEPISCOPUM CAMERACENSEM.

His litteris acceptis Balduinum, quem nuper excommunicavimus, excommunicate, ob suam uxorem male derelictam, et quod negligentia diutius est dilatum, obedientia corrigatur. Nihilque sibi profuerit Romam adisse, dominum papam mendaciis delusisse, cum Paulus dicat: Si quis vobis aliud annuntiaverit praeterquam accepistis, etiam angelus, [Col. 0515C] anathema sit. Estote ergo nobiscum divinarum legum defensores, qui sacerdotalis dignitatis gaudetis esse participes.



EPISTOLA XXXIV. AD. . . . .

Molestia vestra dejecti relevatione relevati sumus, addidimus, etiam et addemus supplicationes quas poterimus, et si quid ars medicinae labori nostro suggeret, quam proxime dirigemus. Permovemur autem aliquantulum quod tam sero quae circa vos essent nobis significastis, et maxime super causa fratris ac nepotis nostri. Mox quippe ut vestra legimus, ac nostrum legatum a palatio accepimus, qui omnia quae fuissent, Ar. filium ejus regio dono accepisse firmaret. In quo aliud solatium non habemus, [Col. 0515D] nisi quod milites plurimum ab eo dissentire scimus. Porro et in hoc elaborabimus, in quibus vestrum velle cognoscemus.



EPISTOLA XXXV. AD CAROLUM DUCEM.

Si quid excellentiae vestrae nostra servitus conferre potest, in hoc plurimum gaudemus. Et quia nunc ad vos secundum imperium vestrum non venimus, militum vestrorum hac illacque discurrentium terror effecit. Porro autem, si de nostra praesentia curatis, eos mittite quorum fidei nos credere audeamus, quousque duces itineris cum securitate habere possimus. Et ut intelligatis haec dici cum magna fide, recordamini consilii nostri, et collocutionis [Col. 0516A] in palatio Ingelheim, et videte si quod promisi vobis de pace inter reges diu quaesita peractum est. Interim fideliter admoneo, ut reginam ac episcopum secundum dignitatem vestram lenissime tractetis et ne vos concludi inter moenia ullatenus patiamini.



XXXVI. AD DOMINAM THEOPHANIAM.

Semper quidem utilitati vestrae prospicere volumus, ac prospiciendo gaudemus: quippe qui nos nostraque omnia vestrae servituti devoverimus. Ex tanto ergo affectu tantoque amore, a vestra munificentia praesumimus petere quod scimus per fidissimos nuntios olim nobis concessum esse: id est si in regnorum confinio quolibet ecclesia vacaret pastore, [Col. 0516B] in ea non alium constituendum, nisi quem vestrae utilitati omnimode aptum sano judicio delegerimus. Et quia omnibus provincialibus notum Italia expulsum, sed in fide non ficta perstantem habemus abbatem Gerbertum, hunc ecclesiae praefici modis quibus possumus oramus. Qui nobis quidem est verus filius, vobis vero per omnia obsequentissimus servus. Cujus absentia etsi nimium gravamur, tamen ob communia beneficia privata posthabemus. Super his vestrum velle experiri quantocius sacris rescriptis obnixe efflagitamus.



EPISTOLA XXXVII. AD CLERUM ET POPULUM. . .

Multum moeroris multumque anxietatis intulit nobis acerba mors vestri Patris nostrique dilectissimi [Col. 0516C] fratris. Nunc itaque Deus totis pulsandus medullis, ut vobis Patrem ac nobis idoneum restituat fratrem. Sit interim vestra pervigil cura ut secundum divinas et humanas leges res defuncti episcopi, tam mobiles quam immobiles, futuro reserventur episcopo: ne si, quod absit, mille cautum fuerit, in negligentes cum regalis censura, tum etiam gravior adhibeatur divina sententia.



EPISTOLA XXXVIII. AD TREVIRENSEM V. V. D. K. A.

Non temere esse credendum rumoribus cum saepe sitis experti, nunc experimini. Divina quippe gratia praeveniente, ac precum vestrarum instantia suffragante, omnibus episcopii rebus potimur ut ante, nec quidquam ex tanta fama aliud fuit, nisi quod post [Col. 0516D] meridiem occupatis militibus regiis vino et somno, oppidani totis viribus eruptionem fecerunt, nostrisque resistentibus ac eos repellentibus, a mendicis cremata sunt castra; quo incendio omnis apparatus obsidionis absumptus est. Quae damna VIII Kal. Sept. multiplicius restauranda sunt. Immensas porro vobis rependimus grates, quod tam praecipuo affectu nostri geritis curam. Quod continuari cum sanctis petitionibus et optamus et oramus, eadem voto ac desiderio usque in finem protensuri.



EPISTOLA XXXIX. AD CAROLUM DUCEM.

Quomodo a me consilium quaeritis, qui me inter infidissimos hostes deputatis? Quomodo patrem nominatis, [Col. 0517A] cui vitam extorquere vultis? Denique non sic promerui, sed perditorum hominum dolosa consilia semper fugi, ac fugio, non de vobis dico. Recordamini, quia dicitis ut recorder, quid vobiscum contulerim de vestra salute, cum primum nos adistis, quid consilii dederim super adeundis regni primatibus. Nam quis eram, ut solus regem imponerem Francis? Publica sunt haec negotia, non privata. Odisse me putatis regium genus? Testor Redemptorem meum quia non odi. Quid potissimum vobis sit faciendum quaeritis. Hoc cum difficile dictu sit, nec satis scio, nec si sciam dicere ausim. Amicitiam meam exposcitis? Utinam adsit ea dies qua honeste liceat vestris interesse obsequiis. Quamvis enim sanctuarium Domini pervaseritis, reginam, cui [Col. 0517B] quae novimus jurastis, comprehenderitis, episcopum Laudunensem carceri mancipaveritis, episcoporum anathema neglexeritis, taceo de seniore meo, contra quem ultra vires negotium suscepistis: tamen beneficii, quo erga me usi estis cum telis hostium, quae subduxistis, immemor esse non possum. Plura dicerem, et quod vestri fautores inprimis sint deceptores, ac suorum negotiorum per vos, ut experiemini, effectores. Sed non est hujus temporis. Nam metus est haec eadem dixisse ac prioribus scriptis vestris non respondisse. Idem est in causa, quoniam caute tenemus scriptum. Nusquam tuta fides. Rationes harum rerum tractare, conferre, communicare quolibet modo liceret, si R. K. I. G. H. H. T. Z. V. datis obsidibus ad nos usque pervenire posset, [Col. 0517C] cui talia credere fas est, sine quo nihil talium agere possumus et debemus.



EPISTOLA XL. AD THIETMARUM MOGUNTINUM ARCHIEPISCOPUM.

Labore obsidionis in Carolum defatigatus, ac vi [Col. 0518A] febrium graviter exagitatus, sincerum affectum meum circa te, dulcissime frater, explicare non satis valeo. Hoc tantum significo, impera, obsequemur, sitque nostra amicitia eadem velle atque eadem nolle. Et quia inter graves aestus curarum sola philosophia quasi quoddam remedium esse potest, ubicunque partes ejus imperfectas habemus, suppleat industria vestra. Ad praesens autem rescribite tantum quod deest nobis in primo volumine secundae editionis Boetii in libro Peri hermenias, hoc est ab eo loco ubi scriptum est. Non currit vero et non laborat. Non verbum dico cum significat quidem tempus, usque ad eum locum ubi dicitur, ipsa quidem secundum se dicta verba nomina sunt, et significant aliquid hic praeceptis, idem parte deficientis commentarii. [Col. 0518B] Beneficii vestri non erimus immemores, fidem mente conceptam non deseremus, quod voletis pro viribus exsequemur.



EPISTOLA XLI. AD CONSTANTINUM.

Congratulamur tibi, dulcissime frater, pervasore atque hoste monasticae religionis, ad multorum salutem humanis rebus exempto. Insta ergo, et si jam patrem tua ac fratrum dilectione dignum habes, habeamus cum et nos praesentem tua opera proxime in festo beati Remigii, ut affectus noster a Floriacensibus te faciente paululum abalienatus, te faciente sit plurimum reconciliatus. Quod si haec omnia fieri minus possint, liceat nobis et tua tantum [Col. 0518C] perfrui praesentia, si quid unquam praestitimus quod placuerit, et si dignaris praestare quod placere possit.




[Col. 0517]
INTRODUCTIO MONACHORUM IN MONASTERIUM MOSOMENSE.
(Ex Chronico Mosomensi, apud Acherium, Spicil. tom. VII, pag. 642.)

Textus qui sequitur describit qualiter ipse praesul Adalbero per Romani syrmata Papae consiliique sui decretum, constituit ut monachos locus hic Mosomus haberet, quos cohiberet regula sancte vivere, quique pro se proque suis praedecessoribus in spem aeternae vitae divinum Numen adorent.

[Col. 0517D] . . . . Praecedentis itaque serie sermonis de vita et transitu sancti martyris Arnulfi compendiosam fecimus relationem, ubi fuerit sepultus, qualiter inde assumptus ad Guiledium trajectus, demum quoque Dei misericordia disponente ad hanc Mosomensem ecclesiam miraculis concurrentibus devenerit, stylo quidem admodum rustico et impolito exaravimus; sed ratione satis probabiliter investigata, sicut suo loco lector inveniet, ad plenum prosecuti sumus. Nunc quae postea circa praefatam ecclesiam Adalberonis [Col. 0518D] episcopi devotio exstiterit, quia per hunc sanctum suum Arnulfum mentem ipsius, ut supra retulimus, visibili miraculorum illuminatione Dominus admonuit, ad posteros mittere memorandum, non indignum judicavimus, ut divinis beneficiis ingrati esse timeant, et intelligentes quanta per hunc suae salutis providum pastorem adepti sunt bona, rependendi vicem animae ipsius in bono se semper obnoxios esse cognoscant.

Secundo igitur suae ordinationis anno acta sunt [Col. 0519A] quae priori sermone tractavimus, de translatione videlicet atque in Mosomensem ecclesiam illatione beatorum ossium praedicti martyris anno nongentesimo septuagesimo primo Dominicae incarnationis, indictione quarta decima, mense Julio, nono Kalendas Augusti.

Visis itaque et auditis reverendus pontifex tam sanctis quam laude et admiratione dignis divinae virtutis miraculis, quae sub brevi suae praesentiae tempore hujus beati exhibebantur meritis ac nomine, non tulit diutius quae longe ante satis animo conceperat, sed mature opus facto disposuit, ne alterius esset operis quod erat suae intentionis, et inde sibi si negligeret meriti fieret detrimentum; unde alter qui id fideliter efficeret, coronam portaret [Col. 0519B] et praemium. Unde intra mentis suae secretum, tanquam intra speculum amplissime contemplando collectis, quae sint, quae fuerint, quae post futura sequantur (ex praeteritis enim persaepe ventura conjiciuntur) quosdam procerum suorum, tam cleri quam militiae suae nobiles in praesenti sibi coessentes advocat, et quid voti mente diutius collectum supportet, expostulata sui gratia consilii, an approbent seu magis improbent audire et referre monet, dicens: Quo consilio et sententia judiciorum Dei ad hanc pastoralis curae pervenerim et ordinatus sim dispensationem, penitus ignoro; sed quod semper timere debeo tanquam irruentes super me fluctus, sic onus istud quoties penso, toties reformido. Consideratis namque hujus episcopii quibusdam [Col. 0519C] antiquissimis locis, olim dum misericordia et veritas obviarent sibi, dum se justitia et pax osculatae sint, dum veritas de terra oriretur, et justitia de coelo prospiceret (Psal. LXXXIV, 11, 12): olim, inquam, sub religione fundatis, tunc quidem prosperantibus et felici fortuna sese agentibus, Dominus dabat benignitatem, et terra nostra dabat fructum suum (Ibid., 13): modo autem prorsus neglectis, aliquibus solam nominis famam praetendentibus, aliquibus sic ad solum dirutis ut nec fama supersit nominis, quibusdam dum emendari debuerunt in melius, ad deteriora perventis; eorum aliquem cujus incepti artificio reformare prius attentem, multae ambiguitatis naufragio pendulus haereo, [Col. 0519D] et dubiis anfractibus intricatum, et vix se explicantem animum gero.

Res enim locorum illorum quaecunque in mobilibus fuerunt, vel esse potuerunt, auro videlicet argentoque seu cujuslibet ornamenti substantiali supellectile, utpote vastatae, direptae, vetustatis etiam senio dilapsae, jam nullae sunt. Villae, vici, ancillae, servi, ecclesiae, molendini, et omnium habendarum possessiones rerum, a potentibus et tyrannis, regnique optimatibus pervasae, donatae, confiscatae, sub beneficiis delegatae, quando sanctorum locis nec pro antiquitatis suae debito jure, nec pro quibuslibet privilegiis testificantibus habebunt redire? Tanta fuerunt male pacati infortunia regni, tanta regum procerum discordia, tanta populi peccatis facientibus [Col. 0520A] emergens malitia, tanta gentium intra Gallias irruentium et adversum se depugnantium! hostili rabie exundans exstitit impia et perquam iniqua saevitia!

Accidit huic bono [f., malo] quorumdam nostrorum laudabilis [f., illaudabilis] vita pontificum, qui si forte quidpiam supererat, ut sibi fidissimos pararent, quorum impudentia et fraude tuti essent. Palatinis canibus omnia contradebant. Nec quemquam fas est nominare, cum culpa ex dubio videatur venire, et factum hoc magis expostulet veniam, quam aliquam repromittat gratiam, et melius pro multitudine factiosorum taceatur, quam corrigendi spes ulla donetur. Quapropter haec missa faciamus, ad rem redeamus.

[Col. 0520B] Locorum de quibus agimus, Mosomus est unus, sanctae Dei genitricis Mariae olim insignis nomine et honore. Hic Mosa influente amoenissimus, monachorum habitationi mihi videtur opportunissimus. Omnia namque humanae vitae jucunda pro aeris qualitate praestat et commoda; praeter quod vinearum ibi proventus adeo non exuberat. Nec enim inhabitantibus id fuit negotii, nec ea sollicitudo, praesertim cum natura sit vinearum, temperati magis et non frigidi cespitis amare solum. In quo tamen mihi minima cura; quoniam si Deus votum meum prosperaret, habeo ex patrimonio meo, et ex mihi contingenti antecessorum meorum jure debito, unde hanc sibi penuriam pellerem, et optimi vini cum caeteris reddituum suorum benedictionibus [Col. 0520C] veros dominos et divites possessores, si procurare id sciant, eos efficerem.

Olim locus ille Mosomensis in honore Reginae coeli et virginis matris Mariae pro vera pietate et voto fidelium, sub ordine fuit praetitulatus sanctimonialium, sed turbine saeviente malorum, quorum supra vix attingendo meminimus, cum nomine perdiderunt et esse. Nuper autem beatae memoriae D. Heriveus, hujus sedis pastor et rector fidelissimus, magno religionis affectu hunc diligens locum, sub titulo jam vice altera dilapsorum restituit et ordinavit canonicorum.

Inveniens namque omnibus rebus et ipsa etiam inhabitatione destitutam, ex fundamento reaedificavit ecclesiam, quae flammis eam exurentibus et impluvio, [Col. 0520D] multaque longi temporis negligentia detritis parietibus, solitudinem tantum horrendam repraesentabat aspicientibus. Quae reformata et in statum pristinum recollectis praebendariis exornata, ab initio nimirum sui pro dignitate loci, et generosa populositate civium. Secunda sedes hic agebatur Remensium; hujus tituli scilicet canonicae non dicam vitae, sed simulati canonicorum nominis utcunque tenorem servat antiquum. Sed cum haec eorum vita nihil a laicorum differat cohabitatione (nuptiis quippe fruuntur, filiorum et filiarum quaestuosis mercimoniis inservientes, usibus saeculi coutuntur), valde stimulando sollicitat animum meum, ne diutius si corrigendi sit posse, reverentia tanti [Col. 0521A] nominis, beatae Mariae dico semper virginis, absque honore debito maneat religiosi ordinis. Mihi credite, amor hujus facti tantum mihi crescit in horas,

Quantum vere novo viridis se subrigit alnus.

Et qua ratione id primum aggrediar, audite, paucis eloquar. Est in hujus Portuensis Comitivae partibus octo monachorum cum abbate sibi superposito parvus admodum et pauper loculus, quem Freduidis matrona nobilis, cum illustri viro suo comite Stephano, quia spes eos frustrata fuerat posteritatis, collatis quae inibi habere videbantur praediis suis, sub jure et titulo constituerant divinae servitutis, ut pro recompensatione praesentium nomen haberet melius a filiis et filiabus in cohaereditate coelestium.

[Col. 0521B] Hunc ergo per consilium domni Gerardi abbatis viri vitae venerabilis, qui tunc temporis pro merito sui nominis et religiosae conversationis, pluribus in Francia praeerat monachorum coenobiis, inter quae et monasterii sancti Remigii curam agebat. Hunc eumdem, inquam, locum sancto Remigio ut subjectum haberet, ac procurando servaret, fideli voto tradiderunt. Hic in honore sancti Quintini consecratus, et radicibus Aldiniaci montis adsitus, a rivulo fontis qui inibi exoriens praeterfluit Tignus cognominatur. Sed circummanentium inquietudine satellitum, ex castello proxime imminenti, quod ob palustre coenum, in cujus medio residet, Cantarana dicitur, frequentius urgeretur, molestiasque crebras patiens, contemplationis suae studium saepe [Col. 0521C] amittere cogitur. Hunc cum abbate et fratribus loci sancti Remigii per concambium ex rebus ecclesiae nostrae volo, si Deus annuat, commutare, mihique legaliter contraditum cum Mosomensi [al., Mosomagensi] loco unum efficere, ut cum monachis abbate ibi transposito, ex duobus quamvis minoribus unum aliquid fiat majus et melius. Ecce haec sunt quae vos interim audire volui, et si ex Deo sint cujus misericordiae innitimur, consilium ne cunctemini referre quod utilius judicabitis.

Mox illi opus pietatis attendentes, et viam bonae actionis considerantes: O fausta, inquiunt, intentio! et si effectum habeat, quam certa et felix bonae voluntatis erit remuneratio! Talia differre non sit consilium, opus enim hoc accelerare coeleste est negotium. [Col. 0521D] Opus bonum si sit in voluntate, ex Dei adjutorio erit in perfectione. Talia siquidem vota, quamvis ex difficultate titubent, magis autem ex desidia si omittantur nocent; quia quanto ardua et altiora quis aggreditur, tanto majoris praeconio laudis si efficiendo superet, dignus attollitur. Quapropter quod vos audire vestrae gratiae auctoritas dignata est, omine tantum dextro Deus aspiciat, nobis optimum factu videtur, et vobis salutiferum connumerabitur.

His relationibus acceptis episcopus (animo enim cupienti nihil satis festinatur) actutum sancti Remigii monasterium expetit; abbatem qui tunc praeerat, virum honestum, Rodulfum nomine, supra sua intentione [Col. 0522A] multiplicibus, et ad persuadendum dulcibus evocatum moratur sermonibus, omnemque rem sui consilii secreto aperit, omnes difficultatis [al., difficultates] aditus sapientissimae rationis suae lima eradit, abjurandi limites excludit, nihilque dispendii loco sancti Remigii devenire, sed commutatis rebus, quae inter eos complacitis pactionibus cederent, opportunius repromittit esse; tanta videri negotia sua, utpote multis episcopiis, et rerum plenitudine, et dignitate nominis praestantia: hunc autem loculum modicum cum modico communicatum, opus habere vicinitate communium, et laboriosa vivacitate virium, sese bene et prudenter agere, si unde divinae servitutis honor cresceret, prompto et fideli animo ordinare et constituere satageret; seipsum autem [Col. 0522B] qui haec expetere videbatur sibi unanimiorem efficeret.

Abbas de his quae audierat consulendi locum, et cum fratribus conferendi postulat. Quo clementer indulto, fratres abbas revisit, coadunatis et consedentibus quae sit postulatio episcopi, quodve totius profundum consilii apertis et brevibus verbis absolvit. Fratres itaque diversa sentientes, atque, ut est ingenium mobilium mentium, idque potius juvenum, non eadem mirantes; interim vacillante sententia, et nutante seniorum judicio, dum suae opinioni quisque magis innititur, primo abnuere nec assentiri velle, quod semel acceperant cur alteri curandum quam sibi credant, votum fidelis mulieris eleemosynam facientis manere debere, sibi subtrahi [Col. 0522C] quod alter faceret, sibi minui unde alius cresceret, hoc apud populum non esse laudis praeconium, sed videri vitae degeneris et contumeliosae improbationis [f., improperationis] elogium.

Talia renarrantibus, motuque vario dissonantibus, abbas silentium imperat, fandique auctoritate, et vocis libertate ad compescendum murmuris strepitum arrectus, piae exhortationis allocutione sic inchoat: Fratres dulcissimi, Deoque charissimi, verba sunt ista dicentis Apostoli: Nihil per contentionem, neque per inanem gloriam; sed in humilitate superiores sibi invicem arbitrantes, non quae sua sunt singuli considerantes, sed quae aliorum (Philip. II, 2, 3). Haec Apostoli verba sunt quasi fermentum [Col. 0522D] bonae conspersionis in nostra intelligentia, ut omnia quae facimus, sint sine murmurationibus et haesitationibus: Ut simus sine querela et simplices sicut filii Dei, sine reprehensione in medio nationis pravae et perversae: inter quos lucetis, ait, sicut luminaria in mundo, verbum vitae continentes (Philip. II, 15, 16). Et alibi: Solliciti estote servare unitatem spiritus, in vinculo pacis. Unum corpus et unus spiritus, sicut vocati estis in una spe vocationis vestrae (Ephes. IV, 3, 4).

Unde, fratres mei, si in his quae Dei sunt moneat episcopus, nulli debet esse resistendi ausus: quia dicit in Evangelio Dominus: Qui vos audit, me audit; et qui vos spernit me spernit (Luc. X, 16). Ista vero suggestio nostri archiepiscopi, considerata intentione [Col. 0523A] sui, videtur nobis prodire ex insito sibi timore et amore Dei; unde nos nec juste quimus obsistere, nec ea quae ad cultum divinae servitutis pertinere sentimus, debemus ausu temerario pervertere. Si diminutionis damnum plangitis, ea quae nobis in recompensatione concambii ad praesens transcribit, non satis provide attenditis: Si autem favores ex judicio populi assumitis, cavendum ne arundo vento agitata (Matth. XI, 7) esse velitis. Quod autem votum mulieris manere debere asseritis, majori credo misericordia stabit subnixum quod in usus cedet pauperum et egenorum, sicut scriptum est: Dispersit, dedit pauperibus: justitia ejus manet in saeculum saeculi (Psal. CXI, 8). Cum ergo abundemus et superabundemus, cavendum nobis est, ne [Col. 0523B] sub specie pietatis et quasi defendendae rectitudinis arguamur sceleris, avaritiae et cupiditatis. Ideo rogo vos, fratres, ut saniori consilio mentes vestrae inclinentur et acquiescant, ut juxta Apostolum: Omnia vestra in charitate fiant (I Cor. XIII, 14).

His et hujusmodi multis atque saluberrimis allocutionibus fracta et emollita prius exasperantium cervicositas in gratiam assentiendi redit, et annuit quaecunque sit episcopi et abbatis voluntas. Hinc itur ad episcopum, quae fratrum fuerit obauditio exponitur; licet primum reniti et obsistere voluerint, tamen ratione victos suam reflexisse intentionem, et bonae voluntatis ejus non aspernari operationem. Episcopus benigne accepit, gratias egit, ordinatisque ex communi consensu opportuni testimonii [Col. 0523C] optimis in attestando viris, recompensationem rerum quae ex condicto placuerant per commutationem dati et accepti episcopus pariter et abbas legaliter faciunt, et ut cuique quod in praesenti assignabant determinatum et inconvulsum perseveret, vadibus juri cedentibus sub astipulatione ratum traditur.

Post ubi omnia quae praeoptaverat episcopus ex sententia comparavit, iter cum suo comitatu Macerias castellum, quod tunc frater ejus Godefridus comes constabilibat arripuit, et illum Tingensis coenobioli pauperculum abbatem, Lietaldum nomine, quam celerrime advocat, et sub testibus sanctique Remigii praeposito, seu aliis bonae fidei viris renarrat quidquid taxatum fuerat. Quid deinde se obedienter facere [Col. 0523D] velit privatim mandat, et ut cum suis monachis navim conscenderet, quam ipse praesul eis imposito commeatu apparaverat, et cursum non deflecteret donec prius Mosomum veniret imperat. Quibus ita dispositis, domnus Adalbero conscensis equis negotium quod intenderat perfecturus, ad hanc suae sedis ecclesiam pervenit, et cum honore susceptus est. Tunc priores ecclesiae appellare coepit, alia pro aliis quasi dissimulando fingens, deque situ et statu loci aedificiisque compositis confabulans, si quid in auro argentoque esset, quod plusculum vel pretiosum ecclesia seu in pallis, ut in sacerdotalibus indumentis haberet, se videre velle dixit. Quibus inspectis: Et haec, inquit, pro se satis, sed non multa sunt; [Col. 0524A] ampliare autem illa potest, cujus omnia sunt.

Crastino autem facto, hora diei quasi prima, jam episcopus monachos suos in proximo adesse sciebat (puer quippe in specula positus, id prae oculis facile habens, certissime nuntiabat), in secretario clericos omnes coadunari facit, et praesente forti custodia sui, circumsedentibus omnibus sic orsus ab alto est: Multa est nimis malitia saeculi hujus et vere natura hominum ab adolescentia sua semper proclivis est in malum (Gen. VI, 5); quae ad similitudinem navis positae in medio fluctuum, nisi sedulo in anteriora expungatur, jugiter vadit retrorsum. Quam rem cur proposuerim paucis absolvam. Locus iste sub titulo assignatus sanctae Dei genitricis Mariae, secundum sui nominis dignitatem religionis non habet honorem.

[Col. 0524B] Post illam namque miseriam, quam pene omnibus importat saeculi malitia, vix pertenuis scientia, et prope nulla clericalis seu canonici ordinis ad sciendum et intelligendum Deum vos exornat sapientia et continentia. Nec moras vobis faciam in multum loquendo; duorum vobis datur optio; eligat quisque quod sibi utilius videtur, aut fieri monachum, aut cedendo vacuare locum. Cui placet in monacho, spondeat in praesenti. Refutans et nolens mutet sedem, et exeat. Ecce habeo mihi monachos sub norma sancti Benedicti victuros. Abbas namque cum suis fratribus egrediens a navi, nuntiabatur jam esse prae foribus. Hic turbatis omnibus (durus quippe sermo visus est eis de monacho), nulli fuit consilium [Col. 0524C] praeter paucos quos rei familiaris angebat necessitudo, sequi bonum quod praesul Deo dignus suadebat agendum.

Sic episcopus intromissis cum honore congruo abbate et monachis in sanctuarium: Ecce, inquit, quam bonum et quam jucundum habitare fratres in unum. Sit vobis sicut unguentum in capite, quod descendit in barbam, barbam Aaron. Et quod descendit in oram vestimenti ejus: et sicut ros Hermon, qui stillat [al., descendit] in montem Sion. Ut hic mandet Dominus benedictionem et vitam in saeculum (Psal. CXXXII, 1-4).

Cumque omnes respondissent: Amen. Episcopus abbati locutus est et fratribus: Non frustra neque sine causa sit, quod hic vos admittimus, quod mutatione [Col. 0524D] facta ordinem clericorum vobis postponimus, sed pensate quod dicitur: Amice, ad quid venisti? (Matth. XXVI, 50.) Servite Domino in timore, et exsultate ei cum tremore: apprehendite disciplinam, ne quando irascatur Dominus, et pereatis de via justa (Psal. II, 11, 12). Vestrum sit pro nobis orare; nostrum erit, Deo donante, victualia vobis ordinare.

Claustra monasterii et officinales vobis domos metabimur, et procedente tempore opportuna quaeque procurabimus; vos tantum cum Deo ambulantes solliciti, sic Deo digne et sanctis ejus conversamini, ut de vobis merito possit audiri: Ecce tabernaculum Dei cum hominibus, et habitabit cum eis. Ipsi populus [Col. 0525A] ejus erunt, et ipse Deus cum eis erit eorum Deus (Apoc. XXI, 3). Quicunque vos in hoc loco degentes per multa annorum curricula praecesserunt, sive sanctimonialium diebus, seu clericorum secunda permutatione jam sibi succedentium, concupiscentias suas sequentes desideriis suis pravis male inhaeserunt, et facti sicut equus et mulus, quibus non est intellectus (Psal. XXXI, 9), in stercore suae corruptibilis vitae sicut jumenta computruerunt. Et quia non probaverunt Deum habere in notitia, tradidit illos in reprobum sensum, et obscuratum est cor eorum insipiens, ut facerent ea quae non conveniebant (Rom. I, 28). Et sicut loquitur Deus in cantico Moysi: Ipsi me provocaverunt in eo qui non erat Deus, et irritaverunt in vanitatibus: et ego provocabo eos in eo qui non est [Col. 0525B] populus, et in gente stulta irritabo illos (Deut. XXXII, 21). Nolite ergo effici participes eorum.

Sit vobis bonae imitationis forma et speculum beati Benedicti regula, omnesque eam sequantur tanquam magistram, neque ab ea temere declinetur a quoquam. Oro itaque vos et obsecro, sit fructuosus devotionis meae labor, ut quod de vobis agere coepi, et facere cupio, per primitias hujus bonae a Deo complacitae frugis, ad plenam messem pervenire possim divinae benedictionis et aeternae beatitudinis. Sic operamini, dilectissimi fratres, et sic vivite, ut in novissimo vitae hujus die non pereat in vobis misericordia Redemptoris, sed coronet in gratia pretium nostrae redemptionis per Jesum Christum Dominum nostrum.

[Col. 0525C] Ecce jam in praesenti coram Deo et testibus ad vestrum servitium pro animae meae remedio, proque praedecessorum atque successorum meorum beatae remunerationis commercio, de mea mensula unam villam, Oduntem nomine, cum omni banno suo subtraho: et alteram villulam Seciam, quantum inibi in jure meo venit. Itemque apud Romeliacum et Alleicurtem quidquid mihi, parum quidem, ibidem competit, in promerendo jugi suffragio dominae meae sanctae Dei genitricis Mariae usibus sibi fideliter servientium monachorum libens perpetuo habenda offero, et auctoritate, qua debeo vel possim, legaliter trado. De patrimonio autem meo, quod in partem mihi cedit, si fratrem meum Godefridum super hoc sancto negotio, Christi adminiculante gratia, persuadendo [Col. 0525D] evincere potuero, quidquid in Metensi episcopio habeo, in villis videlicet Bretenaco, Rothila, Madrengias ad mansos viginti octo.

Itemque de terra quam dicunt Sulcos sancti Remigii, in duobus locis Roseolis et Castello, ad mansos duodecim, ne indigentia vini satis optimi vos coangustet sublevare curabo. Bervelliacum vero ad tria millia hinc positam, ad faciendam saginam in pastione porcorum vestrorum, cum omnibus appendiciis, ut [al., ubi] de manibus illis quae nunc in beneficio tenent aut precario, aut concambio, aut cujuscunque ingenii effectu eripere quivero, usibus vestris (tantum peccatorum meorum maculas assiduis precibus extergite) libens acquirere instabo. [Col. 0526A] Hanc villam tunc Richardus, comes Metensis, ex antiquo in beneficio de episcopio tanquam jure proprio possidebat, quam bonus ille praesul sicut promisit multo sibi annisu attrahens antequam vita decederet, huic Mosomensi ecclesiae jure proprio in reliquo possidendam legaliter contradidit.

Sic episcopus coram multorum frequentia ipsum abbatem et fratres alloquens, et ut sui jugiter sancte et pie vivendo memores essent exorans, in pace dimisit benedicens. Mensis erat November, VII Idus agebatur dies, quando in hoc loco constituti sunt fratres, et cum illa Tingensi abbatiola Mosomense coenobium nomen habuit et participium, ut cum verbo praepositionis adverbium fieret conjunctionis, servans tenorem praenominis propter mentales affectus [Col. 0526B] conjunctionis. Ab incarnatione autem Domini nongentesimus septuagesimus primus perlimitabatur annus quando haec facta sunt, indictione quinta decima, epacta vicesima secunda, concurrente sexto quinquagesimo secundo decem novennali cyclo, lunari nono decimo.

Post haec dicta et facta domnus Adalbero secundum pastoralis libri sententiam quae dicit: Sit rector internorum curam exteriorum occupatione non minuens (S. GREG. Past. curae part. II, cap. 7, init.), exteriorum providentiam in internorum sollicitudine non relinquens, ne aut exterioribus deditus ab intimis corruat, aut solis interioribus occupatus quae foris debet proximis non impendat. Quae in palatio erant consilii sui vigore confirmans, quae in regno [Col. 0526C] erant curanda cavens, magnanimitatis suae auctoritate praestans, summis et imis idemque unus aedificabat divites cum pauperibus.

Ergo Natali Domini celebrato, legatos suos Romam cum litteris dirigit, domnum Joannem papam, cognomento Albam Gallinam, qui a juventutis suae primis annis reverentiae competentis et dignitatis angelicae albebat canis, magnificentissima largitione condignis honorat muneribus, et quae secum vel in Galliis agantur exponit mandationibus, seque mense Maio habere debere concilium enarrat per internuntium. Si quid suae ordinationis in eo consistere velit, suae apostolicae auctoritatis virum dignum eo mittat. Inde quod magis expostulet super Mosomensis coenobii statu, totiusque facti causas ex amussim de [Col. 0526D] omnibus secundum conceptam bonae voluntatis suae justitiam informat, et ut suae auctoritatis et beati Petri apostolorum principis ad internum conservandum mereretur privilegium, humiliter ex Dei gratia poscit et implorat beneficium.

Papa suorum officialium et consacerdotum in his omnibus sententiale requirit judicium, et per Dei gratiam ut tanto viro, pontifici videlicet nostro, annueret, unum omnium in hoc bono opere assensit consilium. Proinde accito notario, et secundum Romanae dignitatis consuetudinem paratis scriptisque ex papyreo tomo chartis, fecit privilegium, constituit decretum. Quod hanc Mosomensem ecclesiam cum suo monastico atque monachico ordine in [Col. 0527A] perpetuum tueretur, quandiu illum divina clementia servandum disponeret, ac in suo concilio coram episcopis et generali synodo recitatum misit. Itaque ad se cum S. Romanae Ecclesiae apocrisiariis regressis etiam responsalibus suis, praesul Deo dignus Adalbero convocatum undique pro canonibus religendis, et causis sanctae Ecclesiae in melius conciliandis, in pago Tardanensi apud Montem sanctae Mariae collegit mense Maio concilium. Ubi ordinatis justeque dispositis quaecunque videbantur necessaria et ordinabilia, voti sui pro quo Romam miserat non immemor, coram venerandis Patribus et omni illa sancta synodo sic exorsus dominus est Adalbero.

Domini Patres, ac dilectissimi fratres, audite, quaeso, et intendite humilitatis meae preces; quoniam [Col. 0527B] sicut hic nos congregavit Spiritus sanctus, ita quidquid ex ejus inspiratione sentimus per ipsius etiam infusionem et cooperationem administrari per adventum ejus super nos exorantes praeoptavimus, et consecuti sumus; unum restat modicum, in quo auctore omnipotente Deo, etiam vestrum expostulo favorem, consilium et benedictionem. Mosomus locus quidam est dioecesis nostrae, consecratus sub titulo et nomine sanctae Dei genitricis Mariae, olim ab exordio sanctimonialium congregatione famosus, sed mundi crebrescentibus malis in quo erat statu durare non potuit, postea a fidelibus clericorum vel canonicorum jam bis restitutus collectione, dum sua quaerunt omnes non quae Jesu Christi, dilapsis rebus et partim [Col. 0527C] subtractis, pene ad nihilum redactus est. Unde, ut credo, ex inspiratione Dei visum est mihi, monachorum ordine et disciplina secundum sancti Benedicti regulam locum illum in melius reformare. Quod et efficiens, domini nostri Romanae sedis antistis consilium atque auctoritatem super hoc facto expetens requisivi. Unde ut in praesenti audituri estis, praeeunte Christi gratia et privilegium auctoritatis suae nobis transmisit, et decretum constituens sub pagina sancti Petri corroboravit, et ausu temerario infringere tentantes anathematis jaculo impetivit, sicut infra scriptum est:

JOANNES episcopus, servus servorum Dei, etc. Reliqua vide inter epistolas et privilegia Joannis [Col. 0527D] papae XIII.

Quia igitur domini apostolici decretum et vidistis et audistis, si placet ut itidem hujus sanctae synodi unanimi testimonio et nostrae humilitatis scripto corroboretur, hoc factum decernite. Itaque omnibus sub uno assensum praebentibus conscriptione facta sic recitatum est:

Adalbero, divina propitiante clementia, sanctae Remensis Ecclesiae archiepiscopus. Notum fiat universis tam praesentibus quam etiam futuris fidelibus, quondam nobis episcopio gratia et benignitate regia contradito, sanctorum quoque loca quaedam in honore integro reperisse plurimum valentia, quaedam vero pristinae dignitatis statu deficiente prorsus neglecta. Inter quae ille etiam [Col. 0528A] Mosomi coenobialis locus antiquitatis studio certatim constructus, ab exordio scilicet sanctimonialium vitae aptatus, postmodum vero canonicali ordine ab Herveo praedecessore nostro melius informatus, atque in honore sanctae Dei genitricis Mariae digne consecratus, sed nefandis usibus utrobique negligenter incultus, rebus quidem partim subtractis, partim vero currentibus malis, sinistrae cessit fortunae.

Quo igitur comperto mens nostra, adhibito fidelium nostrorum diligenti consilio, liquido perpendens eumdem locum pro mundi infelicitate in canonicali ordine utiliter stare non posse, aeternorum spe, prout opportunum exstitit, ibidem monasticae religionis vitam ordinato abbate Leotaldo [Col. 0528B] [al. Ledaldo] constituit, ut ejusdem loci cultores religiosi tam rebus delegatis, quam etiam forte delegandis utentes, continua vota Deo solventes, sint et pro nobis et pro posteris nostris caeterisque ordinibus jugiter exorantes. Quocirca paternitatem loco nostri vestri subrogandorum in illa charitate Dei enixius imploramus [al., implorantes] quo sub divini amoris respectu hujus rei gestae conducibili negotio consentaneae pietatis faveant zelo, idque liberalis auxilii indeficienti base dignentur temporum curriculis consolari atque fulcire, ut ex eo gratiam Dei feliciter adipiscentes, hujus praestantioris emolumenti mereantur fore consortes. Sed et hoc ex decretis sanctorum Patrum sub auctoritate pastorali omnimodis inhibemus, [Col. 0528C] imo etiam cum divini nominis obtestatione omnino interdicimus, ne unquam hujusmodi statutum qualibet temeritate ab ullo nostri ordinis violetur, quin potius in reliquum stabile et inconcussum jure perpetuo idipsum venerabiliter conservetur. Nam si per laicos in rem hanc injuria invehatur, in eos procul dubio excommunicationis jaculum cum anathemate intorqueatur.

Anno igitur ab incarnatione Domini Jesu Christi 973 [al. 983], provinciali synodo mense Maio constituta, generaliter congregata apud Montem sanctae Mariae in pago Tardanensi, hoc decretum solemniter recitatum est coram venerandis episcopis, abbatibus, caeterisque [al. caeterisque nonnullis] fidelibus, huic nostrae institutioni pio assensu faventibus, imo [Col. 0528D] etiam collaudantibus atque confirmantibus: quorum videlicet primus ego Adalbero jam praescriptus archipraesul eidem concilio Deo auctore pontificali auctoritate praesidens, manu nostra subscribens, idem roboravi; sed et caeteri haud secus censuerunt manibus impositis solidari hoc ipsum pontificale statutum, apostolicae auctoritatis privilegio petitionis nostrae obtentu undecunque subnixum, ac per hoc summo honori omnibus reverenter habendum.

    Ego Adalbero sanctae Remensis Ecclesiae archipraesul subscripsi et corroboravi.
    Ego Wido Suessionensis Ecclesiae episcopus.
    Ego Hildricus Belvacensis Ecclesiae episcopus.
    Ego Thebaldus Ambianensis episcopus.
    [Col. 0529A] Ego Haldanus Noviomensis episcopus.
    Ego Theudo Cameracensis episcopus.
    Ego Adalbero Laudunensis episcopus.
    Ego Gipuinus Catalaunensis episcopus.
    Ego Constantius Silvanectensis episcopus.
    Ego Liudulfus Tarvanensis episcopus.
    Signum Alberti Remensis archidiaconi.
    Signum Leudonis archidiaconi.
    Thebaldi archidiaconi
    Erluini archidiaconi.
    [Col. 0530A] Hugonis archidiaconi.
    Geranni archidiaconi.
    Rogeri archidiaconi.
    Emmonis archidiaconi.
    Signum Rodulfi abbatis sancti Remigii.
    Odelei abbatis sancti Medardi.
    Ratoldi abbatis Corbeiensis.
    Berlandi abbatis sancti Vincentii.
    Adzonis abbatis sancti Basoli.






ANNO DOMINI MCCCCXC.
FOLCUINUS ABBAS LAUBIENSIS




[Col. 0529]
NOTITIA HISTORICA IN FOLCUINUM.
(Fabric. Bibl. med. et inf. Lat.)

Folcuinus, Fulcuinus, Folquinus, Volquinus, Fulquinus, abbas in Belgio Laubiensis, sive Lobiensis ab anno 965 ad 990 scripsit Chronicon de rebus gestis abbatum Laubiensis coenobii, a S. Landelino fundati ab anno 697 usque ad sua tempora. In eo de se Folcuinus capite 28 seq. Vitam Folcuini, Tarvanensis episcopi in Flandria anno 854, defuncti Mabillonius saec. IV Benedict. pag. 622. Hisce homiliam de zizaniis ad Matth. XIII, 25 seq. ms. Lovanii ad S. Martinum licet addere ex Oudino tomo II, pag. 475.




[Col. 0529]
VITA SANCTI FOLCUINI EPISCOPI TARVENNENSIS IN GALLIA, AUCTORE FOLCUINO LAUBIENSI ABBATE.
(Mabill. Acta SS. Saeculi IV, pag. 622.)





OBSERVATIONES PRAEVIAE.

[Col. 0529B] 1. `Etsi Folcuinus Laubiensis abbas haud ignobilis auctor sit, non magni tamen momenti est haec Vita ab ipso edita, quae passim in communes locos excurrit. Ejus rei causa est, quod pauca de sancto Folcuino comperta habuit auctor, et ea quidem ex traditione accepta post annos centum ab ejus morte. Nihilominus certa videntur singularia facta ab ipso relata, quae utique auctoritatem accipiunt ab alio Folcuino, de quo mox dicturus sum. Folcuinus seu Folcwinus, quem alii Folcoinum, Folquinumve scribunt, inter sanctos habitus est statim ab ipsius morte, et eo nomine cultus in monasterio Sithiensi.

2. Qualis ante episcopatum sanctus Folcuinus [Col. 0529C] fuerit, neque Folcuinus abbas, neque Joannes Iperius, aut alius quisquam scriptum reliquit, sive ex incogitantia, sive potius ex ignoratione. Nam Folcuinus abbas qui annis duntaxat centum post eum vivebat, satis diserte attestatur id a se ignoratum [Col. 0530B] fuisse. Trithemius sanctum Folcuinum inter viros sanctos aut illustres ordinis nostri non numeravit; recensuit Arnoldus Wion, ob eam scilicet causam, quod eum in Sithiensi monasterio coli rescivit. Consulti hac de re Bertiniani coenobitae, id responsi nuper reddiderunt, nullam sibi videri causam cur sanctus Folcuinus monachis nostris accenseatur, cum nullum ejus monachatus vestigium in vetustis auctoribus, archivis aut mss. appareat.

3. Pluribus conciliis interfuit vir sanctus. Ebonis Remensis episcopi restitutioni anno 840, Parisiensi concilio anno 846, Carisiacensi biennio post, in Suessionensi nominatus anno 853, quo anno inter missos Caroli Calvi numeratur in ejus capitulari. [Col. 0530C] Hincmarus Remorum pontifex epistolam teste Frodoardo in Historiae lib. III, cap. 20, scripsit Folcuino Morinensi pro quodam presbytero ipsius ordinato, qui clamabat injuriam se pati ab Immone praesule (Noviomagensi); petitque simul reliquias [Col. 0531A] sanctorum in Morinensi parochia quiescentium sibi mitti, quia in consecratione ecclesiae Dei genitricis altare ab ipso Fulcoino consecrandum, et ex ipsius parochiae reliquiis honorandum praeparabat. Invenitur etiam subscripsisse Odonis Belvacensis episcopi litteris a Sirmondo editis in fine tomi III Conciliorum Galliae. Verum aut eae litterae scriptae sunt ante regni Caroli Calvi annum tricesimum quintum, aut iis subscribere non potuit Folcuinus, quem anno Caroli XV, Christi 855 obiisse constat. De ejus successore Huntfrido agendum infra ad annum 869.

4. De sancti Folcuini genere et praecipuis rebus gestis agit Folcwinus Sithiensis monachus et levita in chartario coenobii sui ab se ordinato anno 961, ut legi in membraneo codice, quem autographum esse existimo. Huc fragmenta quaedam referre juvat. Tempore Ludovici Augusti exoritur quoddam lumen Ecclesiae Folcwinus nomine, quod ne sub modio celaretur absconsum, ab ipso rege super Ecclesiae imponitur candelabrum, Terwanensi civitati [Col. 0531B] designatur ad pontificatum anno incarnationis Domini 827, et praefati regis 4. De cujus vita et virtutibus multum quod loqueremur erat, optaremque ea quae in hoc mundo gessit, summotenus perstringere. Sed fatuitatem meam ipse perpendens, horreo saltem tangere, quod viri peritissimi possent etiam formidare. Superant enim philosophicam mundanae sapientiae disputationem. . . . . . . . . . . . . . . Haec solummodo in ejus memoriam fatua garrulitate deprompsi: reliqua ipsius opera auctioris ingenii viro relinquo investiganda . . . Quia igitur mentionem beati Folcwini fecisse me memini, libet adhuc hic unum ejus opus intexere, quod recolo me agnovisse Wicfrido pontifice narrante. Longa, inquit, senectute fessus isdem beatus antistes Folcwinus, ut puta qui quadragesimum in episcopatu fere peregerat annum, cum jam non posset publice missarum solemnia celebrare; cognito hoc rex, illo adhuc vivente, quod contra canones erat, successorem ei episcopum [Col. 0531C] destinavit, et caetera iisdem verbis, ut in sequentis Vitae num. 13 et 14. Rogaverat autem isdem pontifex, ut sicubi exitus ejus accideret, corpus illius ad Sithiu monasterium in basilica sancti Bertini portaretur tumulandum. Defuncto autem illo cum clerici ejus quaererent qualiter illum ad supra dictum locum portare debuissent, in ipsa nocte, flante vento australi, omnis illa aquarum indimetibilis profunditas, qua cingitur Sithiu insula, ita congelavit, ut mane exsequias sancti corporis deferentibus firmissimum aqua gressum per glaciem praeberet euntibus, quod in hiemali tempore vix septem dierum algor potest efficere. Deportantes autem beati viri corpus ad Sithiu monasterium, ad latus sancti Bertini dextrum est tumulatum. Eadem habentur in subjectae Vitae num. 15. Pergit Folcuinus levita: Fertur autem eumdem virum Dei equum quemdam habuisse, qui quoties iter aliquoties carpere vellet, ad obsequia viri Dei genua flecteret, ut scilicet absque ullo labore tergo illius equitaturus ascenderet. [Col. 0531D] Hunc autem ferunt fratribus dandum ante ejus feretrum praeisse, sed omnem deinceps hominem ferre recusasse, etc., ut num. 16, nisi quod loco superiorum verborum legitur, equum feretrum praeeuntem lacrymasse, quod arguit Folcuinum abbatem a Folcuino levita diversum esse. Addit Folcuinus levita quae sequuntur de genere suo. Anno post haec 928 felicissimae incarnationis Jesu Christi Domini nostri, tempore Caroli reclausi, indictione prima, meus qui hoc ipsum scribo, pater, Folcwinus nomine, cum fratre suo, apparatu quo poterant, de regno Lotharii huc adveniunt, sancti Folcwini corpus quod eo usque tempore terra tegebatur, levare cupientes. Erant enim utrique ejusdem beati viri carnali consanguinitate proximi. Postulata etiam a praedicto comite et abbate Adaloffo licentia, [Col. 0532A] ventum est ad sancti viri tumbam cum cereis et thymiamateriis et choro psallentium: elevaveruntque corpus Idibus Novembris, feria quinta, die illucescente: praeparaveruntque supra dicti refectionem fratribus, prout poterant. Vinum namque et omnia necessaria venientes secum detulerant. Quibus peractis, gaudentes ad propria sunt reversi. Erant autem, isdem videlicet Folcwinus, et Regenwala frater suus, filii Odwini filii alterius Odwini, qui erat frater beati praesulis Folcwini: pater autem ejusdem sancti episcopi dictus est Hieronymus: genitrix vero Ermentrudis est vocata. En stemma gentilitium sancti Folcwini, hactenus non satis explicatum. Folcuinus abbas matrem ejus vocat Ercensindam, hic Ermentrudem, ex quo apparet eam binominem fuisse. Pater Hieronymus Caroli Tuditis seu Martelli filius erat, pater Odwini et Fulradi abbatis Quintiniani; frater vero Bernardi patris sancti Adelhardi abbatis Corbeiensis, cujus Vita superius relata [Col. 0532B] est.

5. Diversum esse Folcuinum seu Folcwinum levitam a Fulcuino Laubiensi abbate, quaedam suadent argumenta. Uterque ex regno Lotharii ortus fuit, uterque etiam monachus Sithiensis, et quidem eodem tempore. Nam Folcuinus levita collectionem chartarum monasterii sui ordinavit anno 961; alter vero ad regimen Laubiensis abbatiae vocatus est anno 965, uti ipse scribit in Chronico Laubiensi. Cur vero duos fuisse putem, hae sunt causae: prima, quod Folcuinus abbas in sequenti Vita, etsi iisdem fere verbis utatur, aliqua tamen diversa miscet. Nam levita sancti Folcuini matrem vocat Ermentrudem; abbas Ercensendam. Ille episcopi consanguineum se fuisse dicit; hic tacet. Primus scribit, equum sancti viri funeri praeisse, alter addit lacrymasse; et abbas male reddidit sententiam levitae num. 18, si tamen auctoris erratum est, non librariorum. Denique duo Folcuini simul vixere in monasterio Sithiensi, teste Folcuino levita, qui in fine Collectionis [Col. 0532C] suae recensens nomina fratrum, quibuscum in eo monasterio vixerat, nominat Folcwinum; et Folcuinus abbas hic agit de miraculo facto ad tumulum sancti Folcuini in persona Folcuini monachi, quem puto esse Folcuinum levitam. Sic eum ex traditione appellant Sithienses coenobitae, tametsi non mihi constat an in levitae gradu permanserit.

6. De se ipse ita scribit in sua Collectione: Anno 947 . . . . . abbas Wido, quia nimis vanae juventutis gaudia sectabatur, apud comitem incusatus, abbatia est fraudatus, et sancti Bavonis monasterio abbas est destinatus. Womarus autem regimen monasticum sub regulari regebat districtione. Quo tempore ego ipse haec scribens Folcwinus a patre Folcwino supra jam memorato et matre Thiedala de regno Lotharii dicto huc adductus anno incarnationis felicissimae Domini nostri Jesu Christi 948, die festivitatis elevationis sancti Bertini, quae succedit omnium Sanctorum festivitati, [Col. 0532D] sancto Bertino oblatus, monachus (proh dolor!) facietenus sum effectus. Elevationis corporis sancti Bertini mentio (quod sciam) nulla ante annum 1052 habetur in variis monumentis de eo editis in Saeculi II parte I.

7. Folcuinus abbas diserte in prologo sequenti scribit se non tam volentem, quam coactum, cessantibus scilicet ob multimodam infestationem propinquorum curis, in Sithiense monasterium accessisse, ubi se ab ipsis pene crepundiis educatum fuisse fatetur. Et in Chronici Laubiensis, cap. 28, cognationem suam non infimam modeste dicit, et fratrem suum Godescalcum vocat cap. 37. Mortuus est Fulcoinus abbas anno 990, sex annis ante obitum Walteri Sithiensis abbatis, cui hanc Vitam dedicavit eo modo quo sequitur.



PROLOGUS AUCTORIS.
[Col. 0533]

[Col. 0533A] 1. Dilectissimis in Christo sancti Sithiensis coenobii fratribus, unam eamdemque nobiscum tenentibus fidem, sperantibus spem, amplectentibus charitatem, FOLQUINUS peccator, quem Laubiensium dicunt abbatem, summi specialisque gaudii in eo, qui vere est, cum sanctis ejus perpetuitatem. Memor vestri semper in orationibus, in ea parte erga vos arbitror, quia ero perpetuus, quia post Deum in charitate diligendus est proximus, fortunam scilicet meam deputans vos valere, vestrumque cum prosperitate successum ac si meum optans in Christo perpetuum fore. Ad quod me vestra quidem, fateor, primum studia accenderunt, cum in ipsis pene (ut ita dicam) crepundiis multimoda infestatione cessantibus propinquorum curis, hanc in [Col. 0533B] vobis, non dico vicissitudinem, sed gratuitam fraternitatem, ut explorarem compulerunt; qua ita usus sum, ut nunc illam violare sacrilegium esse, illaque carere facinus mihi videatur exsecrabile. Enimvero sacrilegium digne dixerim charitatem violare, si quidem ab Apostolo non amplius illa, quam quod Deus est, commendari potuit, sic eo dicente: Deus charitas est (I Joan. IV, 16). Ergo hanc violare Christum est abnegare; quod mihi videtur plus quam sacrilegium esse. Quae, licet dilatato sinu ipsos inimicos admittat, ordinatae tamen dilectionis modum maxime in domesticos fidei (Gal. VI, 10) tenere cognovit.

2. Praeter ergo hanc dilectionem debitam omnibus communicantibus fidei ejus, videlicet quae catholica, [Col. 0533C] id est universalis dicitur, est mihi apud vos quoddam praecipuum, id est, ut catechizatus vobis catechizantibus in omnibus bonis communicem, secundum Apostoli dictum (Gal. VI, 6); tum etiam propter patronos loci et sanctorum pignorum reliquias, quibus prae omnibus vicinis abundatis, quorumque patrocinio, singulari quodam privilegio exsultatis, quorum, quia mihi, licet per multa vitia defluenti, exorata semper adfuit defensio, ut eos speciali post Deum devotione complectar, et utile mihi videtur bonum et magnum bonum, et quorum meritis fas sit sperare summum bonum. Huic ergo amori, qui mecum primis adolevit auspiciis, ea commutata est intentio, non tota, ut mihi visum est, puerilis, ut laudi eorum, qua non egent, [Col. 0533D] satisfactum putarem, si quidpiam vobis manu venisset antiquiorum, quod eorum cuique festivitati in singulis quibusque, quas Graeci synaxes dicunt, congruere et ad laudem Dei per amorem sanctorum, audientium animos incitaret. Porro in promptu erant aliquantae copiae, quae huic intentioni videbantur satisfacere posse. Denique eorum vitam et actus, quorum gaudetis principalitate, quorumque [Col. 0534A] haereditariam successionem sortiti estis cum nomine (Audomarum atque Bertinum dico), antiquorum satis commendabat auctoritas, qui, utpote contemporales sibi, ita quadam vicinitate nectuntur, ut, dum unum audieris, alterum intelligas, et in hujus opere, quis ille fuerit, facile praenoscas. Sanctus quoque Winnocus, cum ex uno superiorum pendeat, et ipse satis descriptus erat, quomodo vestra palaestra fidei unctus olivo atque virtute instructus, patris ductus laureis, eadem qua praeceptor ejus laude cucurrit, mundumque sibi rebellantem Christi virtute decoravit. Sed o nostra tempora, o mores! venerabilem siquidem et toto mundo praedicandum, sanctum videlicet Folquinum, modernorum adeo neglexit incuria, ut nulla ejus praeter rumorem popularem [Col. 0534B] videretur esse memoria eorum.

3. Igitur negligentiae (seu illa potius incuria dicenda est) succensebam, et tacitus cum his animo stomachabar; tandem colluctantibus in me cum amore sancti pudore puerili et imperitia cordis obtusi, Pisoniano illo vitio laborans, qui cum loqui nesciret, tacere non potuit; ad illius vitam describendam animum induxi; calamumque illi committens, qui linguas infantium facit disertas, novus velut Arpinas, repentinus auctor emersi. Verum reminiscens illius Erisippei sophismatis, si mentiris, id quod verum dicis, mentiris; nihil aliud posui, licet de ipsis plura praeterierim, quam quod eorum percepi traditione, quorum approbanda erat gravitas, cum refellenda non esset auctoritas. Porro ne contribulibus [Col. 0534C] causas exinde offerrem calumniandi, ut est consuetudinis quorumdam puerorum; ea quae dictaveram, silentii ad tempus claustris commisi, atque huic tempori, quo paululum emendatiora prodirent, reservavi; et quia opus erat astipulatore, cujus hoc opus firmaretur auctoritate; dedicavi illud vobis, tibique quam maxime, venerande Pater Waltere, cui praeter id, quod cum caeteris mihi est commune, singulare quiddam debeo, vel propter Bertini vicem, vel propter eam, quae nobiscum accrevit, dilectionem. Te, inquam, te arbitrum et defensorem hujus operis habens, caeterum de obtrectatoribus non est tanti; qui si forte calumniati fuerint me, modos connexionum et caetera, quae illi de quibus sub unius specie dicitur, quae sophistice loquitur, odibilis est, [Col. 0534D] tractant, non observasse: noverint Ecclesiam Christi regulas has, quamvis harum quoque notitia non careat, sponte repudiasse, praesertim cum longe ante nos dictum sit, veram esse legem historiae, simpliciter ea, quae fama vulgante colliguntur, ad instructionem posteritatis litteris commendare. Abeant ergo, et quovis genere locutionum praedicent illi suos Catones, sive rigidi sint illi, sive censorii; ac [Col. 0535A] proinde rumusculos quosque et gloriolam captant popularem, atque secundum quemdam eorum poetam, ceromatico ferant nicetetia collo; nobis, qui in schola Christi, sub apostolorum magisterio philosophamus, propositum est, ut prudentiam serpentis columbina simplicitate temperemus: ut dum doctrina simul et operatione consulimus necessitatibus [Col. 0536A] proximorum, nobis quoque possit esse consultum. De caetero, fratres, apostolicis vos verbis alloquor: Gaudete, perfecti estote, exhortamini, idem sapite, pacem habete, meique fratris vestri vel admoniti mementote; et Deus pacis et dilectionis sit semper cum omnibus vobis. Amen.



INCIPIT VITA S. FOLCUINI.
[Col. 0535]

[Col. 0535A] 4. Benigna, et ineffabilis omnipotentissimaque [Col. 0535B] deitas, sibi ipsi per se sufficiens (non enim aliunde exterius nititur, cum sit summum bonum) divitias bonitatis suae in iis, quos ante saecula praescivit et praedestinavit, sanctis multipliciter dispensando distribuit. Vasa enim irae apta in interitum, quae diu sustinuit, in vasa misericordiae commutavit; et ut sublimitatem gratiae hujus ex Deo esse scirent, et non ex semetipsis, hoc illis dono gratiae dedit quod poenam suam illis cognoscibilem fecit, etc.

5. Beata nihilominus mater Ecclesia, talibus ornata monilibus, quae turris viri David aedificata est cum propugnaculis suis; tot talesque clypei ex ea dependent, talisque tantorum armatura fortium, quibus munita et ornatur ad meritum, et ab inferorum eruitur terrore portarum. Inter quae propugnacula, [Col. 0535C] non de inferioribus clypeis unum patronum et defensorem nobis Deus dedit beatum et praedicandum saeculis Folcuinum episcopum, cujus vitam strictim et succincte elucidare cupientes, non magnopere studemus eum miraculis commendare, scientes nos fidelibus loqui, quibus non linguas in signum, sed infidelibus dixit apostolus esse, nam miraculis parum nobis expertus est, licet vita plurimum, quae et si fecit, nullus illo magis occuluit. Sed jam locuturis de eo nobis petimus, ut suffragiis adsit apud eum quem tantopere dilexit.

6. Nativitatis ergo beati viri ut dicamus exordia, excellentiam terrenae dignitatis longo et altissimo traxit stemmate nobilitatis. Floruit sub rege Carolo tum opulentia rerum, tum procinctu bellorum, [Col. 0535D] quodque his majus est, cultu religionis et pacis jure cognominato Magno; matre Ercensinda, patre Hieronymo: quorum prior de gente Gothorum claram satis tam genere quam opibus prosapiam traxit; alter, ut puto, supradicti regis avunculus inter aulicos primus, rerum forensium privatarumque moderamina disponebat. Fratres etiam erant ei summae dignitatis; ex quibus Folradum sancti Quintini commendat monasterium, et ut altius repetamus, atavorum ejus atavi omnes nobilissimi. Haec dicimus non quod habentibus sint gloriosa, sed quod contemnentibus mirabilia. Saeculi homines suscipiunt eos qui his privilegiis pollent, nos laudamus eos qui ista pro Salvatore contempserint.

7. Igitur generosam prolem ubi in ipsis pene crepundiis [Col. 0536A] parentum cura perspexit sacris studiis pollere, [Col. 0536B] uti posse erat tali aetatulae, sacris litteris informandam tradiderunt scholis ecclesiae: in quibus, ut puto, puer bonae indolis, disciplinabiliter ingenio sagaci proficiens, ubi primae artis rudimenta percepit, quod vivacitatem ingenii ejus aufugeret, nil postea fuit. Attestabatur munditiam cordis ejus jugis meditatio et continuae exercitationis studium, cum jam penitus omnis hujusmodi affectio transiret in habitum. Scriptum quippe est: Ex studiis suis intelligitur puer, si recta et munda sint opera ejus (Prov. XX, 2). Talem itaque informabat Dominus sub magistrorum institutione, qualem postea praeficeret Ecclesiae suae. Pastoralis est enim regula, ne audeat praeesse, qui nescierit subesse. Deinde cum giganteis, ut ita dictum sit, passibus iret de virtute in [Col. 0536C] virtutem; cum sacras litteras didicisset, divinamque legem, sacrorum graduum perfectionem indeptus est per ordinem; tantamque gratiam ei contulit gratia superni respectus, ut ab omnibus veneraretur reverentius, diligeretur affectuosius.

8. Interea lapis ille spiritualis politus multiplicibus argumentis et competens coelestibus ornamentis, dignum fuerat ut poneretur in diademate Regis; igitur ne sub specie privatorum delitesceret; sed qui eatenus sibi tantum profuerat, jam multis prodesset; ecclesiae fascibus sublimandus appetitur, et omnium vocibus acclamatur. Littora Britannici Oceani in finibus Galliarum occidentem versus gens quaedam incolit, non tam lata quam valida: apud historicos Morini, nunc a Tarvenna urbe eorum [Col. 0536D] quondam opulentissima, sed modo diruta et pene exinanita, vocantur Tarvennici. Meminit hujus gentis in opere suo quod pro nobis contra paganos scripsit Orosius presbyter et fidelis historiographus: et quia populosa fuerit copia militari, ne cuiquam exercitui Romano obvianti [f., succumberet], evidentissime ostendit. Meminit et urbis Menapum, cujus nihil praeter ruinas et nomen inane est tantum. Extremi autem hominum ob hoc forsitan a poeta dicuntur, quod Flandria, quae pars hujus gentis est, ea maris loca occupat, ultraque nulla gens habitare audita est, prohibente Oceano, totum pro parte usus more suo. Nam ex ea parte quam Bononia urbs et Odraus [(1) 1Kb] occupat Farus, facilis ad Britanniam est transitus. Gens haec moribus incomposita, magis armis [Col. 0537A] quam consiliis utens, et ut ante nos dictum est, multum eloquentiae, sapientiae parum. Cujus indomitam barbariem et semper ad malum proclivem non facile erat restringi, nisi prudentia et perspicacia summi et ecclesiastici viri.

9. Igitur plebis hujus ecclesia pastore [(2) 1Kb] erat destituta: sed cum de pontifice ageretur substituendo, diu scrutatis omnibus, dignior nemo inventus est Folquino. In cujus electione anceps plebs est secuta nil varium, sed votis omnibus hunc sibi dari poposcit episcopum, secuta magnatum et totius cleri consensum. Quid plura? Complacuit, Deo gratias, imperatoriae potestati, Ludovico videlicet, qui Carolo successerat patri; et eo concedente urbis Tarvennae consecratur antistes, praeeunte in omnibus [Col. 0537B] voluntate Domini. Auctus ergo benedictione spirituali, auxit opera pietatis et fidei, praebens se talem in omnibus, sicut decebat servum Domini. Enimvero quoniam pugnaturum se contra spiritualia nequitiae scivit, artes secum exercitationesque virtutum, arma fidei prae se tulit, disciplinae vigorem ita moderatus est, ut cum censura judicii nemo illo magis popularis esset; rursum popularis cum esset, censurae ordinem non amitteret. Sic vitam instituit, ut in neutrum horum pronior fuerit. Media charitate constrata sunt, neque maluit oves sibi creditas perperam, quam recte egisse: sed nec ignovit malis, ut bonas perditum iret. Revera scivit uti ferro. Sic etenim studuit ut sanctae matri Ecclesiae aut munimento esset, aut ornamento munimento exterius, [Col. 0537C] ornamento interius. Sed et in verbis ejus et in locutione communi non erat levitas; confabulabatur namque utillimum aliquid cum quovis, aut meditabatur id ipsum in quovis. In ipso praesulatus sui initio sic apparuit aptus, ac si praefuisset diutius, ad quod noviter fuerat inthronizatus; de religione primum et cultu Dei, quod Graeci theosebiam dicunt, canonicam et apostolicam secutus est auctoritatem, videlicet ut omnibus quibus cura sua intererat, cor unum et anima esset; et quidquid indecens in ecclesia sua vel effeminatum videbat, vera et spirituali circumcisione diligentissime resecaret, suum aestimans detrimentum, quidquid in subditis appareret ineptum; suum deputans lucrum, quidquid [Col. 0537D] cultura Christi reportaret fructiferum; quam sic studuit excolere, ut non aliquo indigeret putamine, cum nullum vitii genus saltem ex radice sineret coalescere. Semet suis ad imitandum specimen praebebat et speculum. Non enim sibi soli negotiabatur, sed omnium salutem laboris sui commercio quaerebat. Si quispiam magnum quid in religione moliebatur, hunc quasi succenturiatum in acie divina se sustentantem agnovit. De pauperibus vero Christi nonnihil sollicitus erat, nam quod de mensa sua defraudans [Col. 0538A] sparsit, id illis accrevit, nec ventri, ut est consuetudini quibusdam, reservavit, quippe qui de crastino non multum sollicitus fuit. Difficile est prosequi qualem se exhibuerit servus Domini; tantum ut dotes ejus prosequamur, summam omnium virtutum sic continuit, formas quasi natura nativae bonitatis sibi artius insertas.

10. Sithiu est virorum Dei coenobium, et in eo memoria multa sanctorum. Parochia est Tarvennensis episcopi; licet imperatorum, seu universalis papae, et ipsius sedis episcoporum immunitatum privilegiis polleat. Id tunc Hugo regebat, cui Ludovicus frater, pater Carolus erat. Sane coenobium illud bipertitum est. Nam inferiora monachi, superiora canonici obtinent; et hi Audomari, illi Bertini [Col. 0538B] patrociniis gaudent.

11. De translatione beati Audomari, qualiter ab hoc beato pontifice acta sit, et quae erga Hugonem supradictum abbatem fuerint, vulgi rumore celebrantur [(3) 1Kb] ; in quibus satis miranda est sancti viri constantia. Abbati resistere facile non erat, quippe cui natalium dignitas tanta erat, militaris etiam copia non deerat; sed vir Dei haec omnia postposuit timori Domini: denique non requievit, donec corpus sanctum fraudulenter sublatum proprio restitueret loco, vitae suae licet magno satis cum periculo, diemque solemnem faceret in mense Junio, quo aristantur segetes crescente culmo. Et praecavens in futurum ne parili modo aut alio quovis ingenio corpus auferretur sanctum, terra illud abscondit, ubi [Col. 0538C] per plurimos annos homines quidem latuit; at revelatum est ubi Dominus voluit. Simili modo et sancti Bertini corpus transtulit [(4) 1Kb] et recondidit, solemnemque hunc diem nobis esse sancivit, quod est septimo decimo Kalendas Augusti.

12. Post haec autem vir Dei Folquinus quanto senectute corporis appropinquare novit diem suae resolutionis, tanto se assiduum reddidit ad studium rectae operationis, sciens scriptum: Beati servi illi, quos cum venerit Dominus, invenerit vigilantes (Luc. XII, 37). Atque adeo quotidie de virtute in virtutem crescens, ardebat videre Deum deorum in Sion. Teste namque interni illius amoris erant lacrymae, quibus prodebatur intimum conscientiae, cum quibus [Col. 0538D] psalmodians dicebat saepissime: Sitivit anima mea ad te, Deus: quando veniam et parebo ante faciem Dei mei (Psal. XLI, 5). Atque minus oculum mentis ad ea reducens quae jam Christo juvante peregerat, secundum apostolici dictum; quae sunt retro oblitus ad ea quae ante sunt, extendens se, magis magisque jejunio et vigiliae operam dans, ad ea quae sunt altiora, studuit mentem acutius defricatam ignire, praecinctisque lumbis cum bonorum operum lampadibus accensis atque oleo repletis praestolabatur [Col. 0539A] Domini sui a nuptiis regressum, cum quo regnaturus intraret in aeternae felicitatis gaudium mansurum; gregisque sibi commissi curam gerens eis verbi triticum fidelissimus dispensator toto adnisu subministrabat, hortando eos, donec est hodie converti, ne improvisos coepisset dies ultima reperire.

13. Longa ergo senectute fessus, ut puta qui quadragesimum in episcopatu fere peregerat annum, cum jam non posset publice missarum [(5) 1Kb] solemnia celebrare, cognito hoc rex, illo adhuc vivente, quod contra canones erat, successorem ei episcopum destinavit; quod audiens sanctus praesul semet episcopali more praeparavit ad celebrationem missae, et omne ministerium supplantatore astante implevit strenuissime. At ubi ventum est ad dandam, ut episcopis [Col. 0539B] mos est, benedictionem, verso ordine protulit maledictionem. At illi trepidi cum ascensis equis [(6) 1Kb] ad propria cuperent reverti; in media via supplantator episcopi de equo lapsus relisa cervice spiritum efflavit vitae, omnesque, qui cum illo venerant, infra annum variis cladibus expirarunt.

14. Igitur adveniente vocationis suae tempore, quamvis longaevo gravaretur senio, episcopii sui parochias circuire decrevit, sibi pariter et subditis salubriter oportere sciens, ut Ecclesiae filios, si alicubi a matris gremio errassent deviando, secundum canonum statuta flectendo ad eamdem reduceret, praedicationibus exhortando. Tali autem studio talique devotione ad ecclesiam in Mempisco sitam Hicclesbeke [(7) 1Kb] nuncupatam, pia accessit curiositate. [Col. 0539C] Inibi autem non multum commorans, cum jam cogitaret reverti, coepit gravi aegritudine fatigari. Tunc convocatis discipulis, eos omnipotenti Domino commendans, recti itineris tramitem non derelinquere diutissima admonitione persuasit; ad ultimum benedictione confirmans, reddidit gaudens coelo animam [(8) 1Kb] sanctorum coetibus consociandam. Transiit autem anno incarnationis Dominicae octingentesimo quinquagesimo quinto, indictione tertia, feria septima vesperascente; qui erat annus gloriosi regis Caroli filii Ludovici quintus decimus, et episcopatus ipsius beati praesulis quadragesimus, decimo nono Kalendas Januarii. Rogaverat autem adhuc vivens, ut ubicunque exitus ejus accideret, corpus illius ad Sithiu monasterium in basilica sancti Bertini tumulandum [Col. 0539D] deferretur.

15. Gregatim igitur illo defuncto ad exsequias beati corporis undique confluentibus, cum clerici illius difficultate itineris conquerentes gravarentur, ad divinum se auxilium contulerunt. Tunc in eadem nocte flante vento australi omnis illa aquarum indimetibilis profunditas, qua cingitur Sithiu insula, [Col. 0540A] fere per duo millia ita congelavit, ut mane corpus sanctum deferentibus firmissimum aqua gressum per glaciem praeberet euntibus. Deportatus autem receptus est cum cereis et thimiamateriis ab illo monachorum reverentissimo sanctissimoque conventu, obviam sacris procedente exsequiis cum immodica multitudine plebis; quibus officia cum omni honestate, ut res funebris postulat, consummantibus induitur uti sacris altaribus astans erat solitus, et in eodem loco quo ipse elegerat, inducitur tumulandus. Sepultus est autem ad latus sancti Bertini dextrum non sine astantis populi maximo luctu.

16. Fertur quoque a senioribus, eumdem virum Dei equum quemdam habuisse mirae scientiae. Profecturo namque secundum quod necessitas expetebat, [Col. 0540B] genibus flexis sancto oneri sponte terga subdebat. Hunc autem tantae scientiae equum Fratribus dandum, feretrum praeeuntem ferunt lacrymasse [(9) 1Kb] , omnem hominem ferre deinceps recusasse, nec passum esse post membra tanti pontificis voluptatibus deservire alicujus hominis, qui non longo post tempore mortuus, cum canibus cibus appositus esset, a nullo eorum est morsu attractus. Non enim decuit ejus cadaver expositum canes corvosque reficiendo farcire, meatusque illorum faucium praeterire, supra quem frequens Christi oratio mittebatur ab insidentis cordiali devotione; fas enim non est credere sanctum fabulis delectatum esse. Quod videntes cives humano eum more sepelierunt, quem, ut dixi, bruta feritas canum quadam, ut ita dicam, [Col. 0540C] admiratione venerata est.

17. Contigerat non longe post haec quemdam praedicti Sithiensis coenobii monachum, hujus beati viri aequivocum (Folquinus enim vocabatur), graviter infirmatum per longa jam spatia, ut non posset nisi cum baculorum gemina vix sustentatione ire. Hic die quadam doloris nimietate gravatus decrevit virtute, qua poterat, ad altare sancti Bertini patroni procedere pro animae simulque corporis salute deprecaturus, sed (ut situm ecclesiae nescientibus dicam) intrantibus a regione meridiana intercludit sancti Patris praedicti tumba ante posita, quod est praecipuum sancti Martini altare; atque ideo in dextera ipsius parte primum occurrit beati Folquini tumulus ad jam dictam prius tumbam ire volentibus. [Col. 0540D] Idem praefatus monachus jam ad beati Folquini pervenerat sepulcrum, cum repente nescio qua horripilatione concussus, dissilientibus hinc inde fustibus, praeceps supra sanctum tumulum ruit, nactusque hanc occasionem, Deum, si cujus apud se esset meriti anima praesulis inibi sepulti, per ejus flebiliter supplicavit intercessionem, ut amissam diu sibi [Col. 0541A] optabilem redderet sanitatem. Nec multum ibi jacens orando moratus, mox ita surrexit incolumis, ut stupentibus cunctis gratias Deo referret, propriis sine ullius adminiculo incedens plantis. Ab ipso ergo die beati viri tumulus majoris honoris reverentia est habitus; idemque monachus sanatus, quoniam grammatice erat instructus, ita haec elegiaco metro comprehendit, scribens in ejus tumulo:

Folcuini veneranda Patris hic membra locantur,
   Antistes dudum qui fuerat Morinum.
Quinque quater denis vitae dux exstitit annis,
   Mente, actuque pio jussa operando Dei:
Atque die quarto decimo Decembris ab orbe
   Sumptus, apostolicum gaudet adire chorum.

18. Omnibus igitur post hoc beati viri merita venerantibus, ut vox Salvatoris probaretur dicentis: [Col. 0541B] Nihil opertum quod non reveletur, neque absconditum quod non sciatur (Matth. X, 26). Pastor pastorum vicarii [(10) 1Kb] sui ossa noluit sub terra posita diutius delitescere, sed venerandam almitatis ejus gloriam voluit omnibus hominibus propalare. Anno namque felicissimae incarnationis Domini nostri Jesu Christi nogentesimo vicesimo octavo, indictione prima, tempore Caroli regis, reclusi, duobus [(11) 1Kb] spectabilis personae longe remotis crebras per quietem noctis prodit visiones, quatenus Sithiu famosum adirent Coenobium, ac venerabilis sancti praesulis Folquini membra levantes, ad debitae venerationis praeparantur obsequium. Qui gaudenti animo jussa complentes, apparatu quo poterant ad Sithiu jam dictum adveniunt Monasterium, adventus sui causam fratribus [Col. 0541C] monasterii produnt, licere sibi detegi urnam, [Col. 0542A] qua sanctus civis tegebatur, exposcunt: qui consilium diu quaquaversum poterant trutinantes, ad Adoloffi Generosi tunc temporis loci illius comitis et abbatis notitiam detulerunt, consultoque [(12) 1Kb] Stephano ejusdem temporis reverentissimo Tarvennensis ecclesiae episcopo, communi omnium voluntate cum cereis et choro psallentium, atque omni clericorum apparatu Idus Novembris die illucescente, ad sancti viri tumulum ventum est, elevatisque sancti corporis membris, atque illic collocatis, in loco tumuli altare constructo, diem illam cantibus et gaudiis duxere festivam: explicitoque officio refecti, quique ad propria sunt reversi.

19. His igitur sic se habentibus, coeperunt beati viri membra virtutibus enitere. Fecerunt autem cives [Col. 0542B] febricitantes consuetudinem, cum candelarum quo quisque poterat munere sancti praesulis altare frequentare, atque secundum petentium fidem recepisse quique mirati sunt sanitatem. De stola autem ejus, quae adhuc restat, mulieribus difficultate partus [(13) 8Kb] laborantibus per ejus merita salutem saepe provenisse vidimus, ita ut triduo vel eo amplius materno onere gravatae, cum pene viderentur morti contiguae, in ingressu ejusdem stolae, partum edentes redderentur sanitati pristinae. Multis etiam aliis indiciis Dominus sanctum suum ostendit mirificatum in coelis, operante et manente cum electis suis usque in finem saeculi Domino nostro Jesu Christo, qui coaeternus et consubstantialis Patri et Spiritui sancto, vivit et regnat per infinita saecula saeculorum. [Col. 0542C] Amen.




[Col. 0541]
FOLCUINI ABBATIS LAUBIENSIS DE GESTIS ABBATUM LAUBIENSIUM.
(Pertz Monum. Germ. Hist.)





MONITUM.

[Col. 0541D] Ansegisi, qui saeculo IX abbatum Fontanellensium gesta scripserat, exemplum fortasse secutus Folcuinus [(14) 1Kb] exeunte saeculo decimo gesta abbatum [Col. 0542D] monasterii, cui ipse praeerat, Laubiensis scribenda suscepit. Qui illustri editus loco [(15) 1Kb] , scilicet Caroli Martelli ex Hieronymo filio posteris accensendus [Col. 0543A] [(16) 2Kb] , a patre Folcuino, qui an. 928 cum fratre Regenwala corpus S. Folcuini episcopi elevaverat, et matre Thiedala an. 947 puer ex Lotharingia ad monasterium Sithdiu adductus et an. 948, die S. Bertini [(17) 1Kb] , in ipsis pene crepundiis propinquorum curis multimoda infestatione cessantibus [(18) 1Kb] , sancto Bertino oblatus et monachus effectus est. Ubi litteras tam sacras quam Romanorum edoctus, anno 961 chartas monasterii bifario ordine temporis et rerum dispositas, insertis abbatum gestis, collegit [(19) 1Kb] et Adalolfo abbati inscripsit. Anno 965 juvenis adhuc ab Everacro episcopo Laubiensi monasterio praepositus, et die natalis Domini Coloniae Ottone I praesente ordinatus est [(20) 1Kb] . Viginti quinque annis abbatiae curam gessit, quibus non solum possessiones ejus et jura tutatus est, sed monasterium Nothgero episcopo auctore aedificiis, ornatu ecclesiastico, campanis et libris auxit [(21) 1Kb] . Intercedebat ei commercium cum viris sui temporis doctis, cum [Col. 0543B] Ratherio exempli gratia, quem Verona exsulem ipse Laubiis suscepit et ingratum expertus est, cum Adalberone Remensi archiepiscopo, quem Gerberti aliorumque virorum eruditissimorum patronum Remis visitavit [(22) 1Kb] . Abbatum praedecessorum suorum gestis scribendis optime instructus accessit. Evolverat enim chartas et epistolas in scriniis ecclesiae asservatas [(23) 1Kb] , et alia coenobii monumenta, martyrologia perantiqua [(24) 1Kb] , inscriptiones [(25) 1Kb] , catalogum abbatum [(26) 1Kb] , annales etiam brevissimos ad sua tempora usque productos, legerat Vitas Ursmari et Ermini abbatum [(27) 1Kb] , scripta historiam vicinorum episcopiorum, Leodiensis [(28) 1Kb] et Remensis [(29) 1Kb] , attinentia, annales Francorum [(30) 1Kb] , et Einhardi [(31) 1Kb] atque Ruotgeri [(32) 1Kb] opera, unde sententias, imo capita integra mutuatus, narrationem adornare conatus est. Nec tamen ingenio materiem superavit. Nam narratio saepe jejuna et nonnunquam minus recte disposita [(33) 1Kb] , sermonis quoque [Col. 0543C] vitiis obnoxia [(34) 1Kb] , tantum ubi auctoris aetatem attingit, majorem sibi favorem conciliat. Ultima operis capita auctorem---quod in Flodoardum etiam cadere vidimus---veritatis non minus studiosum [Col. 0544A] quam miraculorum credulum comprobant.

Liber Laubiis circa annum 980 editus [(35) 1Kb] , in monasterio ipso, tum Tornaci, et, si Foppensio [(36) 1Kb] credere fas est, Gemblaci asservatus, saeculis sequentibus continuationibus auctus, Sigeberto Gemblacensi [(37) 1Kb] et auctori Vitae S. Ursmari apud Chesnium vulgatae [(38) 1Kb] necnon Trithemio [(39) 1Kb] innotuit. Saeculo demum XVII, una cum continuationibus ope Lobiensium male descriptus in Spicilegio Dacherii [(40) 1Kb] prodiit. Editioni nostrae cum subsidia antiqua frustra quaererentur, contigit tandem ut Bethmanno in bibliotheca regia Bruxellensi, mihi Parisiis apographa, saeculo XVI et XVII confecta, obvenirent; quae praecipua Waitzii opera in usum nostrum conversa gratulamur:

1) C. olim monasterii B. Mariae de Nazareth Morinensis dioeceseos, postea societatis Jesu Tornacensis, cujus aliquot lectiones in margine codicis regii Bruxellensis N. 7816 adnotatae leguntur. Complures [Col. 0544B] loci majoris momenti, praefatio et capita 25, 30 sqq. in cod. Bruxellensi prius omissa, codici huic jam deperdito debentur, quem satis diligenter quidem, sed non ubicunque intererat exscriptum dolemus; quare de lectione ejus haud raro dubitatur.

1*) C. regius Parisiensis inter libros S. Germani Residu fasc. 90 n. 4 insignitus, chartaceus, apographum codicis Lobiensis continet, Dacherio quod typis ederetur transmissum. Qua de re Dacherius notavit: Ad me transmisit D. Simon Guillemot monachus S. Gisleni an. 1660 transcripta a domino Gregorio Sergeant subpriore Lobiensi. At scribam saepius, praecipue in continuatione Folcuini, non codicem secutum esse sed suum scribendi modum textui ingessisse suspicatus, eo nonnisi in capitum divisione, titulis atque in ultimis capitibus usus, Baluzii exemplar, de quo jam sermo erit, plerumque expressit, continuationem vero ex Lobiensi edere [Col. 0544C] coactus est.

2) C. regius Bruxellensis N. 7816 chart. sec. XVI in fol. min. diligenter ut plurimum scriptus atque cum codice B. Mariae (1.) collatus. Folcuinum cum || [Col. 0545A] continuationibus excipit libellus historiae Laubiensis. Multi multa loquuntur de statu monasterii Lobiensis, etc., in fine mutilus. Evolvimus quoque.

2*) C. regium Parisiensem inter schedas Baluzii Armar. II fascic. 1 n. 3. asservatum. Plagulas istas ex Bruxellensi, in monasterio Rubeae vallis tunc temporis, ut videtur, asservato [(41) 1Kb] , descriptas et a Dacherio in editione sua expressas esse, Waitzius animadvertit. Scriba Tornacensis codicis supplementa textui inseruit, lectiones modo Tornacensem modo Bruxellensem suscepit, ex continuationibus nonnisi 4  plagulas decerpsit. Superstite igitur Bruxellensi, ut nullius momenti a nobis plane neglectus est.

3) Ex tractatu De miraculis S. Ursmari a monacho Laubiensi ope Folcuini et continuationis ejus conscripto, quem Henschenius in Actis SS. April. II, 563 sqq. Folcuino tribuit, varias lectiones decerpsimus.

[Col. 0545B] Quibus subsidiis, praesertim codice Bruxellensi, adhibitis, si non textum ubique authenticum, proxime tamen ad genuinum accedentem proponere licet, ut collato Ruotgeri opere evincitur.

[Col. 0546A] Continuationem libri, qua Folcuinus Nothgero episcopo adminiculante Lobiensis [(42) 1Kb] monasterii immunitatem an. 972 ab Ottone II renovatam et a Joanne XIII papa confirmatam [(43) 1Kb] impetrasse, pauperibus etiam post obitum suum alendis et vestiendis prospexisse, librorum et ornatus ab ipso in monasterio repertorum et ejus opera comparatorum recensum reliquisse traditur, collectioni nostrae suo tempore inserturi sumus.

Obiit Folcuinus anno 990, edita tamen et Vita S. Folcuini episcopi Tarvannensis, quam antiquae necessitudinis testem Waltero abbati S. Bertini inscripserat [(44) 1Kb] : eum eidem et vitas SS. Audomari, Bertini, Winnoci et Silvini inscripsisse [(45) 1Kb] , non minus dubium esse videtur, quam quod Trithemius sermones et homelias complures ei tribuit [(46) 1Kb] .

Sepultus est in ecclesia S. Ursmari e latere Ratherii episcopi, hoc titulo insignis [(47) 1Kb] :

Caelebs Folquinus requiescit hic tumulatus,
[Col. 0546B] Nobilitate cluens, abbatis nomine gliscens,
Divinis satagens, humana sophismata callens;
Cujus peccatis veniam lector petat omnis.



GESTA ABBATUM LAUBIENSIUM.
[Col. 0545]


PROLOGUS [1 1Kb] .
[Col. 0545C]

Diu [2 1Kb] ab antiquis quaquaversum quis poterat quaestione ventilata, tandem omnium tam philosophorum quam spiritualium patrum animis sedit sententia, nobisque inviolabiliter tenendam mandarunt, non fortuitis mundum volvi casibus, sed ad nutum praesidentis et creatricis omnipotentisque Deitatis cuncta regi per providentiam, secundum ineffabilem dispositionis suae ordinationem, antequam quidquam proderet in tempore. Vis enim Deitatis omnipotentissima, cuique [(48) 1Kb] quod est esse perfectum est, rerum formas per principales quasdam materias penes se semper perfectas habuit; sed quando voluit, et ubi voluit, et quomodo voluit, nobis visibiles fecit, nec ei ut creator esset [ex tempore [3 1Kb] ] accessit; [Col. 0545D] quippe cum tempora eo ordinante coeperint, et ipse in tempore cuncta ordinaverit, ut qui merito creditur creator, teneretur et dispensator. Tempora quippe diebus et numeris constant; et quando legimus aut audimus, illo vel illo die fecit Deus hoc vel [Col. 0546C] illud, tempus utique vel numerum intelligimus. Ergo Deus est creator temporum [4 1Kb] , cum et ipse antiquior sit tempore cujus creator est, et cuncta creaverit [5 1Kb] in tempore. Fecit quidem [6 1Kb] et ipsa tempora dissona inter se parilitate disjuncta, sed ad nutum suum invicem convenientia, ut non confundantur quae putantur confusa, sed potius alternatim sibi congruentia ordinatam quandam rem publicam faciant et perfectam. Ipsa quoque quibus subsistimus elementa sibi invicem contraria, in unius corporis habitudinem ita grata parilitate conveniunt, ut discrepata non discrepent, immo si unum alteri dempseris, hominem simul interimas. Temporalis quoque motionis similis causa est. Quid enim magis contrarium, quam nox diei, tenebrae luci? Aestas quoque hiemi, hiems [7 1Kb] aestati repugnat [Col. 0546D] Veri quoque autumnus, autumpno ver [8 1Kb] contrarius est. Quis enim in hieme cancri ardorem et dies caniculares expertus est, aut quis aestate nive campos [9 1Kb] albescere, flumina glacie vidit distendi? Sic quoque nemo umquam in [10 1Kb] vere musta praegustavit aut racemis [Col. 0547A] usus est, cum ipsa quoque herbarum seu florum diversa genera, quibus ver ornatur et gaudet, autumpni tempore languida marcescunt [11 1Kb] . Haec autem ordinate venientia et loco suo posita annum perficiunt; quae si non confunderentur, chaos quoddam et importabile tempus potius videretur quam annus. Hanc autem rerum causam mutabilem immutabilis ratio continet, apud quam non est novum, quod nobis recens apparet, et cui non variantur, quae nobis variabilia esse videntur; ita ordinans cuncta, ut etiam quae putantur mala, non sint inordinata. Summa ergo et principalis, immo sola rerum causa voluntas Dei est. Unde et canimus: Omnia quaecumque voluit Dominus fecit (Psalm. CXXXIV, 6). Nec quidquam foris agitur, nisi quod de interna summi [12 1Kb] [Col. 0547B] Imperatoris aula aut jubeatur aut permittatur, sive ad quorundam utilitatem, sive ad occulti justique judicii sui ultionem. Quis enim plus diligit [13 1Kb] quam ille qui fecit? porro quis ordinatius regit quam ille qui fecit et diligit? Ergo non potest quicquam [14 1Kb] ultra citrave progredi nisi cum voluntate Domini, salvo cum gratia Dei dono hominibus dato liberi arbitrii.

De regnorum quoque successionibus seu permutationibus, quas vel audivimus vel vidimus, non multum mirandum. Ipsius est enim, ut ait Psalmista [15 1Kb] , regnum et ipse dominabitur gentium (Psalm. XXI, 29). Et sicut Nabugodonosor [16 1Kb] sensit, cuicumque voluerit dabit illud. Nam quando voluit, regna statuit, et quando voluit, mutavit. Testatur hoc [17 1Kb] antiquissimum [Col. 0547C] Assiriorum regnum, quod postea ad Medos, et ad [18 1Kb] Persas [19 1Kb] translatum, regnandi finem fecit [20 1Kb] . Inde ad Macedones, quos multo sanguine sibi [21 1Kb] acquisivit Alexander ille [(49) 1Kb] , quem Daniel vel aes in statua vel pardum in visione nominat, magnus utique, magnus ille gurges miseriarum; ad postremum Romanis, terra et mari transactis, copiis praestantibus, non sine nutu Dei cessit imperium. Et de regnis quidem sic hactenus habetur, licet Francorum subinde accreverit imperium, quod quia [22 1Kb] se Romanis arcibus frequenti et prospero successu, et manu militari, quo delectu optime habundat, infuderit, idque acquisierit fastigium, in Romana tamen re publica est connumerandum. Nam et eadem gens Romanis quadam civilitate conjungitur, cum uterque [Col. 0547D] populus a Troia, illi Aeneae [23 1Kb] signa secuti, isti Antenore duce per Illiricos sinus ad Meotidas paludes [Col. 0548A] progressi [(50) 1Kb] , propter nimiam mentis ferocitatem Franci sortiti sunt nomen; qui Gallias demum occupantes, et ceteris id locorum formidabiles, ydolagiam in Christi tyrocinium commutaverunt. Nam rex eorum Clodoveus [24 1Kb] per sanctum Remigitum Christi gratiam baptismate adeptus, gentem suam Christianam effecit. Nec distulit [25 1Kb] rex regum Christus [26 1Kb] donativum dare sibi militantibus; nam provexit [27 1Kb] eos regnis, auxit successibus secundis. Inde ad Clodoveos [28 1Kb] , Clotharios, et Dagobertos felix illa et hereditaria permansit successio. Et quare non maneret, quam sapientia Dei, quae [29 1Kb] ait: Per me reges regnant (Prov. VIII, 15), fide firmabat, aequitate et justitia roborabat? Testantur hoc episcopia vel monasteria ante id temporis diruta [30 1Kb] aut nulla, quae [Col. 0548B] abhinc aut rediviva pullularunt aut [31 1Kb] novis auspiciis inchoarunt. Quae si scriberemus singula, deficeret nobis pagina, praesertim cum nec hoc proposuimus; sufficit ut de nostro tantum dicamus, et quia de loco dicendum est, situm dicamus ejus, de quo dicendum est.

1 [32 1Kb] . Est locus, ubi intra terminos pagi, quem veteres a loco, ubi superstitiosa gentilitas fanum Marti sacraverat, Fanum-martinse dixerunt, juniores a nomine praefluentis fluvii Haynau vocaverunt, et pago Sambrino Sambra fluens blanda et amoena ripa decurrit, quem hinc inde prominentibus collibus planicies quaedam et nemorum opacitas et oportunitas [33 1Kb] loci gratissimum reddit. In quo loco rivulus [Col. 0548C] delabitur in Sambram, quem Laubacum vocant, eundemque putant [(51) 1Kb] nomen loco dedisse, licet sint aliqui, qui pro oportunitate capiendarum ferarum---undique enim saltu cingitur vicinaque erat Liphtinas [34 1Kb] [(52) 1Kb] fisco tunc regio, et prisco nomine permanente forestis adhuc dicitur, eo quod rex pergens venatum, ibi sibi fieri jusserat obumbraculum ad temperandum solis aestum, quod lobiam vocant---inde putant locum dictum nomine permanente, rivulumque a loco, non locum a rivulo nomen traxisse; quod videtur magis verisimile esse. Teutones hoc astipulare videntur. Nam locus ille eorum lingua Lobach dicitur; et lo quidem vocant obumbrationem nemorum [35 1Kb] , bach autem rivum; [Col. 0548D] quae duo si componantur, faciunt: obumbraculi rivum. Erat autem locus parandis insidiis et latrocinantibus [Col. 0549A] aptus. Nam sicut dictum est, cinctus est silvis et exasperatus scopulis; unde et perpetrato scelere non inveniebatur hostis. (637) Tali ergo oportunitate captata, Morosus quidam, vir hujus artis et operis, tali in loco latrociniis insistebat, tempore quo a Clodoveo septimus Lotharius agebat in sceptris. Qui cum minimis sceleribus non usquequaque contentus, grandiora quaeque moliretur et ageret, tandem miserante super his Domino, per sanctum Autberum Camaracensem episcopum,---nam parrochia est ipsius ecclesiae terminus, licet hucusque etiam [36 1Kb] et Leodiensis protenditur---de Moroso in Landelinum conversus, secundus de Saulo factus est Paulus, et finem viciis dedit, et locum sacris studiis initiavit, ut quem commaculaverat [Col. 0549B] viciis, dedicaret virtutibus, et [37 1Kb] ubi superabundarat peccatum, superabundaret et gratia, sicut ait apostolus (Rom. V, 20). In quo loco et ecclesiam sibi pro tempore constituens, deflebat quibus antea oblectabatur, manu et labore victum quaerens, lasciviamque carnis jejuniis et vigiliis domans, et exercebatur summo mentis conamine [38 1Kb] in his quae sunt Dei, ut omnes mirarentur, videntes commutationem dexterae Excelsi. Talibus igitur exercitiis, pluribus ad id studii confluentibus speculum factus est; sicque Lobbiensis coenobii fundator extitit primus. Sed praeordinatio, de qua praeposuimus, Dei, qui non omnibus judicia sua manifestat---Judicia enim tua, ait Psalmista, abyssus multa (Ps. XXXV, 7)---voluit [39 1Kb] beatum Landelinum Lobiis demigrare, ut alteri quandoque [Col. 0549C] subsecuturo locus vacaret, ne utique super alterius fundamentum aedificia strueret et detrimentum pateretur, aut [40 1Kb] ne merita tanta duorum unius loci angustia artarentur. Hiis forte praescius beatus Landelinus Lobiis demigrans, Crispinium [(53) 1Kb] petiit.

2 [41 1Kb] . Nec defuerunt adjutores et cooperatores in praedicti loci augmentatione quam plures, licet nomina eorum exciderint; temporibus Clotharii filii Clodovei, qui regnavit annis 4, sed et fratrum ejus, Hildrici scilicet [42 1Kb] regis Austrasiorum, et Theoderici, quem Pippinus [43 1Kb] debellavit in Textricio, sibique subjugavit sub seque regnum finire permisit post annum regni ipsius Theoderici decimum octavum, [Col. 0549D] Clodovei quoque filii Theoderici, qui regnavit annis duobus, sed et fratris ejus Hildeberti, cognomento Justi, qui regnavit annis septem, necnon et Dagoberti filii ejusdem Hildeberti, qui regnavit annis [Col. 0550A] quinque; qui omnes regnaverunt sub praefato principe, regni tantum eis nomine manente [44 1Kb] . Quo in tempore---secundum quod in Actibus apostolorum, in Asiam volentes ire discipuli, prohibiti sunt a spiritu Domini; servabatur enim [45 1Kb] Johanni [46 1Kb] ---beatus Usmarus virtutum exercitiis [47 1Kb] omnibus clarus, cui Lobbias apostolatus locum delegaverat Dominus, a Pippino jam dicto principe evocatus, idem monasterium regendum accepit [48 1Kb] per Hyldulphi interventum, qui erat unus de proceribus regni majoribus. (689) Cujus indicia meritorum fuerunt puer ille [(54) 1Kb] et panis matri in oromate [49 1Kb] praemonstratus et scansio illa beatae scalae a terra coelo tenus; quae omnia quantum beato viro congruunt, ex actibus ejus cognoscimus. Forte nec sine quodam praesagio [Col. 0550B] tale sortitus est nomen. Ursmarus enim ex duobus usitatis Galliae locutionum generibus dicitur [50 1Kb] , Latina videlicet, quam usurpantes vitiarunt [51 1Kb] , et Teutonica; congruum plane beato viro vocabulum. Ursum enim aiunt partum informem lingua lambere, et quod naturae minus est, officio linguae [52 1Kb] complere. Sic et ille beatus vir carnales quosque, et solum ea quae [53 1Kb] carnis sunt sapientes, praedicando ad formam sui reduxit principii [54 1Kb] ; parturiens semper Domino de filiis irae populum acquisitionis, ut cum Apostolo diceret: Filioli mei, quos iterum parturio, donec formetur Christus in vobis (Gal. IV, 19). Mentior, si haec ejus exercitia ad nostri temporis faecem [55 1Kb] non usque decurrerunt. Nam ut praetermittam eos, quos aut viva voce instruxit, [Col. 0550C] aut vicinitate temporis per eos, qui audierant eum vel viderant, sibi in plurimis immitabiles fecit---nam adaequari ei in omnibus difficillimum fuit:---nos, in quos fines saeculorum devenere [56 1Kb] [(55) 1Kb] , licet in nobis nullum patroni specimen reluceat ingenii, id ipsum, quantulumcumque sumus, ejus constamus [57 1Kb] patrocinio. Nam signaculum [58 1Kb] apostolatus ejus [59 1Kb] nos quoque sumus in Domino. Famosum autem eum esse, non magnopere nostrum est commendare; scit hoc magna pars Galliae, sciunt et hii quos variis infirmitatibus vexatos sanos reddit cotidie.

3. Quare autem eum episcopum fuisse dicimus, saepe a nobis quaesitum est. Nam textus descriptionis [Col. 0550D] vitae ipsius episcopum eum fuisse docet [(56) 1Kb] ; locum autem vel tempora ordinationis ipsius, vel a quibus ordinatus sit, omnino silet. Sed in cartis sub ejus tempore factis ac perantiquis membranarum [Col. 0551A] peciolis, quae continentur in ecclesiae [60 1Kb] nostrae archivis, inscriptum eum invenimus sub nomine episcopi et pontificis. Varia de hoc est seniorum nostrorum relatio, dicentibus quibusdam, quod praedicandi gratia, ut competebat tunc rudimentis novellae fidei, ad compescendos superfluos ritus gentis barbaricae episcopus fuerit ordinatus, quod factum quoque de sancto Amando legimus [(57) 1Kb] , quibusdam dignitatem hanc loco tribuentibus, opinionemque suam ratione quadam tuentibus, quod videlicet locus regius, regia munificentia constructus, regio, ut dictum est, palatio contiguus [61 1Kb] , nulli committeretur, nisi prius ordinaretur [62 1Kb] episcopus. Quam dignitatem et in plerisque successorum ejus durasse, in subsequentibus dicemus [(58) 1Kb] . Quid horum verius sit, lectorum [63 1Kb] [Col. 0551B] arbitrio committimus. Nec in utramvis partem sancto viro derogamus, dum, quicquid horum sit, eum fuisse episcopum non denegamus.

4. Igitur in exordio regiminis sui (697) ecclesiam, quae ante id temporis erat inconsecrata, consecravit, dedicans illam Domino in honore principis apostolorum Petri, simulque doctoris gentium Pauli, et omnium apostolorum Christi; cumulans templum donis et altare multiplicibus sanctorum patrociniis. Facta est autem haec dedicatio anno [64 1Kb] qui est sexcentesimus nonagesimus septimus dominicae incarnationis, septimo [65 1Kb] Kalendas Septembris, Domino in perpetuum regnante, Pippino autem in Francis principante. Quam ecclesiam nequaquam passus pollui cadaveribus mortuorum, fecit aliam in honore [Col. 0551C] sanctae Mariae in montis vertice, cui subjacet praedictum monasterium; ubi cimiterium [66 1Kb] constituit esse fidelium, et ad quam conflueret populus; nam illicitus, ut nunc quoque nisi certo [67 1Kb] tempore, apud aliam erat feminarum accessus. Monasterium quoque in Alna [(59) 1Kb] ipse construxit et Lobiis subjecit. Monasterium quoque Waslare [(60) 1Kb] dictum, versus Teoraciae [(61) 1Kb] saltum, in finibus Faniae [(62) 1Kb] aedificavit, cui et Dodonem praefecit, virum admodum sanctum, utpote a se instructum, qui aliquantisper inibi demoratus, heremum concupivit, extructaque in eodem Faniae saltu cellula, cum permissu pii patris et licentia, vita in ea vixit theorica; ubi postea [Col. 0551D] multis virtutibus clarus migravit ad Dominum. Corpus [Col. 0552A] autem ejus translatum est ad monasterium Waslare dictum, ubi nunc requiescit debita veneratione. Sanctus autem Ursmarus, ut erat semper lucrandis animabus intentus, praedicandi gratia se Flandriae intulit versus Menapum fines, qui ritu gentis adhuc detinebantur vanis superstitionibus. Cujus doctrina ad fidem Christi conversi, non minimae partis praediorum suorum illum faciebant heredem, et eam quae in Lobbiis ecclesiam Christi.

5. (713) Beatus igitur Ursmarus virtutum omnium commerciis plenus, officio sibi credito fideliter administrato, locoque priscis monasteriis regia munificentia constructis coaequato [68 1Kb] , solvitur carnis ergastulo, et coelesti introfertur paradiso, ubi nunc et semper, nostri petimus memor, feliciter fruatur Deo. [Col. 0552B] Obiit autem anno 713 dominicae incarnationis, nobis in perpetuum domino Deo regnante, et Pippino agente in sceptris. Qui antequam decederet, fractus longa [69 1Kb] molestia, se vivo sanctum Erminum successorem sibi substituerat (711), in quem familiaritate quadam speciali se totum transfuderat, utpote in dilectum heredem et gratissimum successorem. Substitutus [(63) 1Kb] igitur Erminus, magistrum coepit aemulari, ut si secundum Epicureorum [(64) 1Kb] narrationem [70 1Kb] migrationem animarum in alternis corporibus fas esset credere, eundem ipsum crederetur repraesentare. Supersedendum erit, si cuncta velimus dicere, quam assiduus in loci augmentatione, quam cautus fuerit in commissa sibi pastoralitate, maxime cum descriptio vitae ejus dicat de eis satis habunde [71 1Kb] . [Col. 0552C] Habuit etiam et cooperatores sive successores, ejusdem loci gubernatores et coabbates, sanctum utique Abel, Scotum genere, et sanctum Vulgisum episcopum, et domnum Amulvinum aeque episcopum; qui utrum sibi vicissim successerint, an, sancto Ermino spiritualibus occupato rebus, locum in commune tractaverint, nichil certi reliquit antiquitas. Non tacuit tamen, locum Lobiensem eos et tenuisse et gubernasse, sed et pro oportunitate temporum locum meliorasse [72 1Kb] . Rexit autem sanctus Erminus [(65) 1Kb] idem monasterium sub praefato principe Pippino tribus annis, et sub Carolo ejusdem Pippini filio similiter seniore et duce viginti duobus annis. Sicque expletis [Col. 0552D] in regimine viginti quinque annis, participatus est [Col. 0553A] gloriae magistri, decedens octavo Kalendas Maii (737).

6. Post quem extitit Theoduinus abbas; sub quo, Karlomanno majore domus concedente, villam Eontanas, quam Sambra alluit, ecclesia nostra habere meruit; in cujus concessionis carta sic subscriptum est: Actum Liptinas [73 1Kb] villa publica, quo facit Februarius dies sex, anno secundo regnante Hilderico. Et in hac stipulatione: Signum, inquit, Karlomanni majoris domus, qui hanc donationem fecit firmavitque. Is sane est Karlomannus Pippini frater, qui relinquens [(66) 1Kb] operosam regni administrationem, primum Romae clericus factus, in Serapti monte monasterium aedificavit, postea apud Sanctum Benedictum in Cassino monte monachus effectus est. Hildericum [(67) 1Kb] enim regem supra nominatum sub Pippino [Col. 0553B] regnasse, tradunt historiae; quae et ipsum testantur postea jussu Zachariae papae attonsum et in monasterium trusum [74 1Kb] ; indeque monarchiam regni, Bonifacio archiepiscopo consecrante, Pippino cessisse.

7. De Abel quoque supra nominato tale quid comperimus. Remis cum fuissemus, et cum viro venerabili et illarum partium eruditissimo confabularemur Adalberone [75 1Kb] archiepiscopo, requirentibus [76 1Kb] nobis originem ejusdem civitatis [77 1Kb] , et in ea episcoporum successiones, prolatis ejusdem civitatis pontificalibus gestis [(68) 1Kb] , pro oportunitate temporis satisfecit. In quibus videlicet gestis inventum est, quod in eadem civitate Abel quidam [78 1Kb] fuerit episcopus, qui in ea plura vel acquisierit vel ordinaverit; finis vero ejus quis fuerit, scriptor gestorum aut nescivit, aut [Col. 0553C] omnino tacere voluit. Nos ventilatis [79 1Kb] undecumque temporum numeris, hunc eundem Abel et nostrum fuisse et Scotum et episcopum, facili ratione probavimus. Sed quia scriptori ejus incertus exstitit finis, longinquitas [80 1Kb] forte fecit itineris, et viri religiosi voluntaria privatio, et amor patriae coelestis. Dixit etiam episcopus supra nominatus, praedecessorum suorum ductam usque ad se consuetudinem, ut inter missarum sollemnia in ea speciali commemoratione defunctorum, quae super diptica dicitur et in consecratione dominici corporis sollemniter agitur, cotidie in aurem presbyteri recitante silenter subdiacono, omnium ipsius sedis nomina scripto viritim recitentur episcoporum [81 1Kb] ; satisque mirasse, quod in ea commemoratione iste [Col. 0553D] non inveniatur. Quod, ut conicimus, idcirco actum est, ut ipse vacanti sedi jam antea episcopus jussus sit aliquantisper insidere; at pro amore Dei voluntaria cessione sponte catalogum illum repudiasse [82 1Kb] . [Col. 0554A] Nam hereticum illum in hoc non est credere, quod hereticis non resistere idem pene est [83 1Kb] quod favere, et tot tantique viri tunc temporis non sinerent tale quid serpere; quin immo [84 1Kb] inditis scriptis publicis, sive ad praecavendam [85 1Kb] sive ad confutandam heresim, libera insequerentur auctoritate, Domino terribiliter interminante: Maledictus, inquit, qui prohibuerit gladium suum a sanguine (Jer. XLVIII, 10). Nec fieri potuit [86 1Kb] , ut eos, quorum mente in coelis erat conversatio, Ursmarum dico et Erminum nonnisi imitaturus expeteret, cum ab ipsis recipi non potuit, nisi probatus et ipse antea in castris Dominicis fuerit exercitatus. Sed et de sancto Vulgiso episcopo nil ad nos praeter parum perlatum est. Invenimus tamen in nostris perantiquis martyrologiis, [Col. 0554B] quod [87 1Kb] dies natalitii [88 1Kb] ejus sic adnotatur [89 1Kb] : Pridie Nonas Februarii in Laubaco monasterio depositio sancti Vulgisi episcopi. Sed et mausoleum [90 1Kb] , in quo conditus [91 1Kb] jacet, in promptu est cernere.

8. Theoduino igitur abbati successit [92 1Kb] sanctus Theodulphus episcopus in provisione praedicti loci, partim sub Pippino praefato principe post facto rege, novem vero annis sub Carolo rege post vero [93 1Kb] imperatore; regens illud non segniter et augmentans non mediocriter. Sub ejus enim tempore multa ecclesiae nostrae praedia collata sunt, quae describerentur, si non in promptu essent donationes, et cartae legatariae, et ipse brevitati non studerem. Obiit autem anno 776 Dominicae incarnationis, die vero festivitatis sancti Johannis Baptistae.

[Col. 0554C] 9. Anso hunc sequitur in regimine, vir bonus et sanctus, abbas tantum et non episcopus, regens idem coenobium sub jam dicto imperatore Carolo viginti quatuor annis. Erat autem idem Anso et pro capacitate ingenii sui litteris studens. Extat libellus Vitae sancti Ursmari ad praedecessorem ejus Theodulphum episcopum ab eo conscriptus [(69) 1Kb] , item et sancti Ermini alius [(70) 1Kb] , in quibus quidem veritas historiae, quantum a simplicis eloquentiae viro describi potuit, amplectenda est. De confusione autem dictorum non nostrum est judicare, quae illis tanta inest, ut incertum sit, utrum [94 1Kb] ad insinuanda quae noverat, minus licet erudite, quantum ad saeculares, fuerit proclivis, an pro excellentia gestorum sponte parvipenderit regulas artis. Et hic sub praefato obiit [Col. 0554D] Carolo, eo quo idem imperator factus est anno (800).

Post eum [95 1Kb] eandem abbatiam usurpavit Hildricus canonicus sub ipso imperatore. Et post eum Ramnericus tempore domni Ludovici [96 1Kb] imperatoris. Deinde [Col. 0555A] pervenit ad domnum Folradum [97 1Kb] , piissimum abbatem, avunculum jam dicti Ramnerici, sub eodem imperatore. Priorum tantum nomina, non gesta sciuntur; credo propter annorum [98 1Kb] paucitatem aut commemorationem non multo utilem. Tertius quis fuerit, gesta docent; fuit enim multae nobilitatis et regiae affinitatis. Erat quippe Carolo ex patruo nepos, sicut elucet [99 1Kb] in pariete turris ecclesiae sancti Quintini in Augusta Viromandorum---nam id quoque monasterium rexerat---sculptis, in hunc modum se [100 1Kb] habentibus:

Cum denis lustris ternos minus inclitus annos
   Rex ageret Carolus, sceptra [101 1Kb] tenendo pia,
Rebus et humanis exemptus culmina regni
   Linqueret ingentis [102 1Kb] rex Ludovice, tibi
Condere coepit opus hujus venerabilis aulae [103 1Kb] ,
   Abbas Fulradus nobilitate cluens.
[Col. 0555B] Namque huic Hieronymus, Carolus pater extitit illi,
   Qui propriae specimen gentis ad alta tulit,
Bella gerens, pacemque tuens, qui culmina regni
   Ad prolem misit auxiliante Deo.

10. Hiis diebus lucernam suam Dominus, quam justificando igniverat, ignitam beatificaverat, beatificatam miraculis declaraverat, nolens diutius delitescere, sed ad majorem venerationem cunctis hominibus propalare [104 1Kb] , praedicti abbatis cor tetigit, et [105 1Kb] ut sancti et venerandi et cum omni amore nominandi Ursmari corpus [106 1Kb] de sepulcro elevaret, accendit. Quae elevatio facta est jussu et permissu ejus qui tunc erat Cameracensis episcopus [(71) 1Kb] , agentibus [107 1Kb] clericis utriusque ordinis, cum frequentia populi magna. Expletaque elevatione, diem illam festivam duxere [108 1Kb] , nobisque et posteris celebrem [Col. 0555C] esse sanxere. Facta est autem haec elevatio anno Domini 823, ab ipsius vero sancti [109 1Kb] non dicam obitu sed natalitio, quo vivere [110 1Kb] coepit cum Christo, decimo post centum exacto. Abhinc ergo coepit beati viri celebris fama crebrescere, et confluentibus languentium turmis ad diversa sanitatum genera miraculis coruscare. Quae multa praedecessorum nostrorum seu ignavia seu imperitia ad tempus jacuerunt, et [111 1Kb] studia litterarum sunt praetermissa; nos ea quae vidimus aut audivimus, excellentiora [112 1Kb] tantum notantes, suis in locis ponemus, et hoc faciemus ordine servato, cum Deo donante ad nostri temporis faecem pervenerimus.

11. Decessit autem praedictus abbas triennio post praefatam elevationem (826), relinquens post se [Col. 0555D] Ecgardum [113 1Kb] abbatem. Cujus tempore ordinatio prima facta est in monasterio nostro, agente Theoderico Cameracensi pontifice, adhuc Ludovico imperatore superstite.

[Col. 0556A] 12. Et hoc rebus humanis exempto, Harbertus de Corbeia abbas asciscitur (835), vir bonus et multum laudatus, et ob id ad hoc a supradicto imperatore promotus. Erat enim religioni studens, et in construendis sive [114 1Kb] exornandis rebus operam dans. Testatur campana percelebris ejus jussu facta et ecclesiae nostrae donata, in qua sunt versus, qui abbatem [115 1Kb] et factorem, vel ad quid facta sit, quasi ipsa de se loquente, hoc modo manifestant:

Harberti imperio componor ab arte Paterni,
Nec Musis docta, en cantus modulabor amoenos,
Nocte dieque vigil depromam carmina Christo.

Temptavit et idem abbas aquaeductum a foreste ducere, ardua montium sulcans, ad competentem nutum in usum molendinorum, sed perficere non [Col. 0556B] potuit opus praeposterum et sero inchoatum [116 1Kb] [(72) 1Kb] . Nam pervasa est abbatia illa hostiliter ab [117 1Kb] Hucberto [118 1Kb] [(73) 1Kb] Deo et sanctis odibili. Qui ubi rerum summa [119 1Kb] potitus est (864), expulso Harberto et Corbeiam reverso, omnem abbatiam illico partitur in re militari, delegans [120 1Kb] victui fratrum villulas, et eas parvi redditus, ut placuit delegatori. Efficitur ad haec uxorius, liberos procreans, et ad suae damnationis cumulum nil sibi clericale praeter tonsuram praeferens [121 1Kb] . Fuit enim tantae perversitatis, ut vulgo fertur, ut ipsam [122 1Kb] etiam evangelicae veritatis majestatem quantum ad se non horruerit infamare, dicens illud quod scriptum est a [123 1Kb] Domino, dicente: Omnis qui se exaltat humiliabitur, etc. (Luc. XIV, 11), non constare, pro eo [124 1Kb] quod si ipse se tantum [Col. 0556C] humiliaret quantum exaltaverat, numquam eum fuisse, ut tunc erat, tam praeducem, immo abjectissimum omnibus et vilem. O linguam particulatim concidendam et canibus aut avibus projiciendam! Ignoravit forsitan miser, aut sciens misere desipuit, quod talis ut sua, licet [125 1Kb] permittente Deo, exaltatio, aeternalis sit casus et abjectio: sicut imprecatur vel potius prophetat David in psalmo: Deus meus, inquiens, pone illos ut rotam et sicut stipulam ante faciem venti (Psal. LXXXII, 14). Rotam quippe videmus inferius [126 1Kb] elevari, sed inante corruere, et unde inchoat ascensum, inde ibi patitur casum. Stipula autem quo altius vento raptatur, eo [127 1Kb] gravius mergitur. Expertus est et ipse in se Dei super hoc vindictam. Nam ipsa die, qua haec nauseabat vel latrabat, confligens in acie cum Conrado [128 1Kb] Raeticarum [Col. 0556D] vel Jurensium [129 1Kb] partium duce, primum lingua blasphema transfossus, ad ultimum interfectus est [(74) 1Kb] et hunc quidem necis finem blasphemus habere dignus [Col. 0557A] fuit. Fuit autem hic tempore quatuor fratrum regum [130 1Kb] de regno Francorum concertantium, vel tempore Lotharii [131 1Kb] imperatoris, qui patrem domnum Ludovicum in carcerem retruserat, et postea Prumia monasterio monachus factus est.

13. Jam vero postea a Lothario rege, filio jam dicti imperatoris Lotharii, coepit idem locus reparari [132 1Kb] et per Johannem Cameracensem episcopum vel Hugonem quendam tam possessionibus quam et habitatoribus per ejusdem regis jussum non mediocriter redintegrari. Is sane ille Lotharius, qui pro regina repudiata et Waldrada superducta Romae fuerat excommunicatus, qua petente et rege concedente, fiscum Hum [(75) 1Kb] dictum ecclesia nostra meruit habere. Erant autem ibi aedificia quamplura, ob quae [Col. 0557B] ibi illa plurimum morabatur, visitante se rege copula illicita. Quarto decimo igitur regni sui [133 1Kb] anno (868) redditus villarum nostrarum describere jussit, quod polipticum vocant. Facta est autem haec descriptio a Johanne episcopo praenominato.

14. Post haec fratribus in quatuor tetrarchiis Franciae regnantibus tam ipsis quam filiis eorum defunctis, solus domnus Carolus superfuit, quem bonus Johannes papa in imperatorem benedixit. Qui sicut etiam [134 1Kb] aliis multis locis, ita Laubiensi monasterio multa bona et praestitit et reddidit. Sed et Carlomannum filium suum eidem loco abbatem instituit (870).

15. Cui [(76) 1Kb] in regimine successit [135 1Kb] domnus Franco tempore Ludovici (885), vel dicti Caroli [Col. 0557C] imperatoris filii. Qui Franco multae nobilitatis et palatinis studiis instructus extitit; unde et plura monasterio nostro acquisivit. Sunt qui monasterium Anthonium dictum [(77) 1Kb] , tunc puellarum, nunc canonicorum, ejus tempore nostrum effectum dicunt; licet sint alii, qui antiquitati hoc attribuant, sed ante alienatum, sub eo receptum esse [136 1Kb] . Igitur Ludovico quarto regni sui anno defuncto, Francis in diversa tendentibus facto interregno per 18 annos, Conrado [137 1Kb] , Radulpho, Odone et Roberto in occidente regnantibus [138 1Kb] , cum Arnulphus, rex Noricorum, australis Franciae rex ascisceretur, jam dictus Franco ad opus ecclesiae Leodiensis supradictam abbatiam petiit (889, Nov. 15), et consentientibus fratribus impetravit, facta prius convenientia, ut [Col. 0557D] medietas abbatiae fratribus inibi regulariter militantibus in usu communi deserviret, aliam episcopus [Col. 0558A] sibi et militantibus manciparet. Additur praeterea, ut decimae omnes indominicatae [139 1Kb] ad portam monasterii [140 1Kb] in usus pauperum sint et peregrinorum, et ut dies anniversarius Carlomanni regis, cujus quidem Arnulphus erat filius, annuatim esset recensitus, praeparato ad id opus ab episcopo competenti obsonio [141 1Kb] quod praeceptum regale volumus intexere:

In nomine sanctae et inviduae Trinitatis, Arnulphus rex, etc. [142 1Kb] .

16. Interea vacillante rerum statu, et regum naturalium, sicut ante diximus, qui apud Francos semper hereditarii habebantur, deficiente successione, pro eo quod Ludovicus supradictus, quem propter brevitatem regnandi nichil fecisse dicunt, [Col. 0558B] Carolum filium vix bimum [143 1Kb] [(78) 1Kb] reliquisset, gens quaedam aquilonaris [144 1Kb] , de qua forte dictum est: Ab aquilone pandetur omne malum, quam plerique Northalbincos [145 1Kb] , alii usitatius Northmannos vocant, pyraticam agens, novo et inaudito retro ante temporibus modo Franciam est aggressa; quae maria primum occupans, demum hostia fluminum [146 1Kb] , quae Franciam alluunt, est ingressa; subinde restans, subinde progrediens; ubi resistentem vidit neminem, quaqua versum sibi libitum visum est, ferebatur. Qui videlicet Northmanni per quatuor nobilissima flumina, Renum et Scalt ab oriente, Secanam et Ligerim ab occidente, Franciam ingressi, incendiis [147 1Kb] et rapinis omnia depopulantur, nulli [148 1Kb] sexui vel aetati parcentes, captivos abducunt; ipsa [Col. 0558C] etiam altaria paganis manibus profanantes. Quorum metu plura sanctorum corpora, et optima quaeque ad tutiora loca deportantur. Sed nostrorum patronorum non necesse fuit longius asportari, quoniam adjacens Thudinii castrum [(79) 1Kb] , idque nobis [149 1Kb] proprium et munitissimum, fecerat affluentes indempnes haberi; villarum vero longe positarum erat multi exterminii desolatio. Hysa [(80) 1Kb] nunc fluvii nomen est, qui antiquitus Hysara [(81) 1Kb] dicebatur. De quo ita meminit Lucanus [(82) 1Kb] in bellis civilibus:

Hii vada liquerunt Hysarae, qui gurgite ductus
Per tam multa suo, famae majoris [150 1Kb] in amnem
Lapsus, in aequoreas nomen non pertulit undas.
Influit enim in Secanam. Per quam Northmanni in illo delati, licet in illis partibus cuncta depopularentur, [Col. 0558D] plurimum [151 1Kb] tamen illi, qui littora Scaldi insederant, debacchabantur, quoniam gratissima [Col. 0559A] statio navium, sive ad hyemandum sive ad quodlibet belli periculum declinandum, illic eos fecerat esse continuos. Singulphi villa nomen est fundi. Is nostrae ecclesiae servit, et in eo memoria sancti Ursmari et sancti Petri, in qua tunc duodecim canonicorum habebatur conventus. Memini me et nostrorum plerosque hominem [152 1Kb] illorum temporum vidisse, qui utrum [153 1Kb] alio nomine vocaretur, a nobis non multo quaesitum, affectu tamen, ut putatur, patronali [154 1Kb] a puero bruoderchin [(83) 1Kb]  vocabatur, quem nos etsi minus latine possumus nominare fraterculum, qui eosdem vidisse se et cognovisse, et quod praepositus eorum Sparnarius [155 1Kb] dictus sit, testabatur. Qui locus a Northmannis ita destructus est, ut remanerent in eo [Col. 0559B] vix maceriarum ruinae. Similiter et cetera ecclesiae nostrae predia, quae apud Brabantum erant profusiora, hoc tempore exhausta sunt et exinanita.

17. Tali ergo modo turbata ecclesiae pace, et firmamento [156 1Kb] regni posito in formidine, Franco praedictus episcopus, coactus justa, quantum ad saeculares, et vere necessaria bella suscipere, accito sibi Reginerio quodam, quem Longumcollum vocant, viro strennuo et in bellicis rebus excercitato, hii frequenter in acie confligentes, perraro victi, multoties extitere victores. Nec cessatum est, donec [157 1Kb] peste attrito [158 1Kb] rege eorum Godefrido ad fidem Christi converso et baptisato, nec multo post interfecto, pax [159 1Kb] ecclesiae [Col. 0559C] redditur (885). Post haec Franco episcopus, sciens illicitum esse, quemquam sanguineis manibus sancta tractare, mittit Romam Bericonem Leodiensem clericum, et Theuterum Lobbiensem monachum, quos ordinari episcopos, qui vicem suam suppleant [160 1Kb] , oravit et exoravit. Quibus jam factis episcopis parrochiam suam gubernandam commisit, ipse de reliquo in pace et ocio [161 1Kb] consenuit, vita discedens, postquam in episcopatu plus quam quinquaginta perageret [162 1Kb] annos.

18. (901) Hunc Stephanus sequitur, vir litterarum et, quantum ad canonicos, religioni studens. Hic [(84) 1Kb] passionem beati [163 1Kb] Lamberti impolito [164 1Kb] digestam stilo urbanius elucidavit, et armoniam ex ea dulcissimam melodiae, quae celebris habetur, [Col. 0559D] composuit. Fecit et libellum quendam ex plurimis divinorum librorum [165 1Kb] flosculis decerptis, in quo singularum in anno festivitatum capitula cum collectis et versibus utili commento [166 1Kb] congessit. In cujus libelli praefatione ostendit, se [Col. 0560A] Mediomatricae, quae nunc Mettis dicitur, a puero educatum fuisse. Nam Roberto, ejusdem sedis episcopo, eundem libellum legendum misit et comprobandum. Hujus episcopi aliqui etiam nostra aetate meminerunt. Hujus quoque tempore dedicatur ecclesia nostra ab ipso evocato ad id opus, et conjuncto sibi Dodilone Cameracensi episcopo; quod in basibus columnarum, quis quam partem dedicaverit, in promptu est cernere. Hanc ergo novellam dedicationem, ne forte iterata aut antea infecta fuerit, si quis requirit, paucis absolvemus. Ecclesiam priorem, si meminit lector prudens, sub Pippino principe a sancto Ursmaro factam [167 1Kb] jam supra diximus [(85) 1Kb] , diemque dedicationis ejus V Kalendas Septembris [Col. 0560B] annotavimus. Quae, crescente copia rerum per munificentiam regum seu ceterorum fidelium, quia loci nobilitati parva et minus apta videbatur, destructa et funditus eversa est, et ista quae nunc est elegantioris formae et speciei aedificata. Quae ad id opus columnis undecumque corrasis, cum basibus et epistiliis seu ceteris latomorum vel cementariorum disciplinis pro moduli sui quantitate omnibus circum se positis est incomparabilis, quod quia occulata, ut aiunt, probatur fide, haec hic satis sit tetigisse. Auctorem autem ejus, sive rex fuerit ille sive abbas, id nescimus. Si quis improperat, antiquitati quae de his siluit, non nobis, succenseat.

19. Isto quoque mortuo et in ecclesia sancti [Col. 0560C] Lamberti sepulto (920), turbatur rursus ecclesia de antistite substituendo. Nam [(86) 1Kb] pars una Hilduinum, ejusdem ecclesiae clericum sibi poscebat episcopum, favente [168 1Kb] sibi [169 1Kb] ad hoc Gisleberto [170 1Kb] Lothariensi duce, qui floccipendens regiam majestatem, regni sibi usurpaverat summam; alia Richarium [171 1Kb] Prumiae abbatem, dono et consensu Caroli regis expetitum. Qui videlicet Carolus, facto, ut dictum est, interregno regum quorundam interregnantium, a Fulcone archiepiscopo Remis evocatus et consecratus paternoque regno est restitutus. Quam ordinationem novellam suis quique in partibus dedignantes, partim, ut est ingenium hominum, spe acquirendi gratiam novi regis sibi reconciliabant, partim obfirmato supercilio per se suis principabantur. [Col. 0560D] Ex quibus Gislebertus unus erat, qui tunc Lothariensem ducatum agebat [172 1Kb] . Quo jubente, immo extorquente potius et urgente, consecratur Hilduinus episcopus ab Herimanno Aggrippinae sedis archipraesule, novo et inusitato genere, absque regis et [Col. 0561A] procerum regni sanctione. Quapropter mittuntur a clero alterius partis ad apostolicam sedem litterae conquerentes [173 1Kb] de his. Johannes tunc apostolicae cathedrae praesidebat, qui ordinatorem et ordinatum et tertium regis [174 1Kb] auctoritate designatum, Romam ut veniant, missis epistolis jubet. Quid plura? Veniunt, archiepiscopo valitudine detento. Hilduinus [175 1Kb] , incertum qua factione, judicium subterfugit. Ubi rescitur, Richario acclamatur, eligitur, producitur, et ab ipso summo pontifice pontifex [176 1Kb] ordinatur et consecratur, donato sibi omnium praedecessorum suorum soli archiepiscopali pallio, et equo apostolico more ad procedendum strato. Tali ergo et tanto cum privilegio Gallias [177 1Kb] reversus (922), contrariae partis dissidium diremit [178 1Kb] , et solus in Leodiensis [179 1Kb] [Col. 0561B] ecclesiae fascibus resedit. De quo satis ad dicendum esset [180 1Kb] , quam amabilis omnibus, quam munificus, quam in exornandis sive construendis ecclesiae rebus fuerit assiduus. Solum erga [181 1Kb] monachicam [182 1Kb] vitam minus fuerat cautus, et hoc in eo mirandum, qui a puero monachico lacte nutritus, monachicis ferulis edoctus, monachicis institutionibus fuerat assuefactus. Nam sub eo apud nos omnia fuere venalia. Siquidem annua, non dicam obedientiae, quod quidem regulare est, sed ministeriorum commutatio, eorundemque dura coemtio, quicquid apud nos optimum erat, exhauserat, reliquum parasitorum turba abligurierat [183 1Kb] . Sed cetera ejusdem episcopi bene gesta et animus civilis hanc infamiam obvelaverant, cumque omnibus gentibus summum effecerant. [Col. 0561C] Qui [184 1Kb] postquam in episcopatu 22 annos peregisset [185 1Kb] , in ecclesia sancti Petri Leodiensis, quam ipse construxit, tumulatus quiescit.

Floruerunt his temporibus apud nos studia litterarum, quibus ediscendis operam dantes opinatissimi [186 1Kb] fuerunt Scaminus [187 1Kb] , Theoduinus, et perspicacissimus horum Ratherius; qui videlicet Ratherius partibus Hilduini favens, illi inseparabiliter adhaesit. Hilduinus enim fraudatus Leodiensi episcopio [188 1Kb] , ab Hugone rege Italiae, apud quem fecerat confugium [Col. 0561D] [189 1Kb] , usu stipendiario promeruerat (928) Veronense [Col. 0562A] episcopium [190 1Kb] , promisso regis manente, quod ubi illum altius promovendi tempus emergeret, Ratherius Veronensibus daretur episcopus (932, Aug.); quod quomodo factum sit, vel quantas [191 1Kb] in episcopatu illo pertulerit adversitates, ex ipsius scripto lector melius scire poterit, in epistola, quam summo pontifici et [192 1Kb] universali papae [(87) 1Kb] conquerens de his ejuscemodi scripsit: Summo, etc. [(88) 1Kb] .

20 [193 1Kb] . In illo sane quo se Ratherius [194 1Kb] positum dixit exilio (935), vacans episcopio, edidit librum quem appellavit Agonisticum [(89) 1Kb] , (937) cui et talem praeposuit titulum: Meditationes cordis [195 1Kb] cujusdam Ratherii Veronensis quidem episcopi, sed Laubiensis monachi, quas in sex digestas [196 1Kb] scedulis, volumen censuit appellari praeloquiorum, quod vocatur Agonisticum. [Col. 0562B] Quem librum ad legendum sive ad probandum eruditissimis quos noverat misit [(90) 1Kb] , Sobboni videlicet et Widoni [197 1Kb] archiepiscopis [(91) 1Kb] , Godescalco [(92) 1Kb] et Aurelio praesulibus, necnon et [198 1Kb] Brunoni et Rotberto Galliarum archiepiscopis [(93) 1Kb] nobilissimis et in philosophicis [199 1Kb] studiis eruditissimis, ad extremum Flodoardo Remensi, missis unicuique epistolis, quae continentur in ecclesiae nostrae scriniis (937) Libellum etiam vitae sancti Ursmari, cum Cumis exularet (939), ibi repperit, quem solecismis refertissimum emendavit, nobisque transmisit [(94) 1Kb] . Postea cum in ea parte Burgundiae (940), quae Provincia dicitur, mansitaret, filium cujusdam viri ditissimi, nomine Rocstagnum, ad imbuendum litteris postulatus recepit, ad quem librum de arte grammatica [Col. 0562C] conscripsit, quem librum gentilicio loquendi more Sparadorsum [(95) 1Kb] vocavit, pro [200 1Kb] eo quod qui illum in scholis assuesceret puerulus, dorsum a flagris servare posset. Ob quae ei ibi episcopatus [(96) 1Kb] datus est; quem relinquens Lobias [201 1Kb] revertitur. Richarius tunc [202 1Kb] adhuc supererat (944), a quo favorabiliter receptus, Lobiis est habitare permissus; nec multo post Richarius decessit [203 1Kb] .

21. (945) Post [(97) 1Kb] quem Ogo [204 1Kb] , ex monasterio sancti Maximini [205 1Kb] Treverensis abbas et monachus, [Col. 0562D] pontifex est subrogatus; qui vix duobus annis exctis [Col. 0563A] defunctus (947), Farabertum, item Prumiae abbatem, antistitii sui reliquit heredem. Rursus sub eo, ut pridem sub Richario, apud nos cuncta fuerunt venalia, adeo ut locus idem a parasitis Argentea diceretur vallis. Tunc corona illa regalis aurea [206 1Kb] , hactenus artius deplorata [207 1Kb] , miri operis et non minimi ponderis, confracta pro libitu [208 1Kb] et dilapidata, gemmae ejus pessumdatae mirifice et ab oculis subductae sunt. Et hoc ducebatur pro nihilo, tantum ut potiretur emens annuali ministerio; eoque quis dicebatur sanctior, quo ad dandum profusior, eo utilissimus, quo voracissimus [209 1Kb] . Sed de [210 1Kb] his nihil nostra interest, videat [211 1Kb] qui fecit!

22. Ottho, tunc potentissimus rex australis, et subactae Italiae tunc imperitabat; cujus frater Bruno [Col. 0563B] [(98) 1Kb] unicum et singulare in Christi ecclesia decus futurum, velut pretiosissimus lapis multiplicibus philosophorum pollebat argumentis (952). Advocatur Ratherius [(99) 1Kb] , et habetur, inter palatinos philosophos primus. Quid multa? Non destitit, donec regiam illam et mirificam indolem in omnibus disciplinis perspicacissimam redderet et perfectam. Quod cernens regum tunc [212 1Kb] maximus, eum a scholis cum tanto honore ut, par erat, evocavit, et in suggestum Coloniensis ecclesiae post Wicfridum [213 1Kb] , qui nuper decesserat, omnibus acclamantibus et gaudentibus, intronizavit. Ubi quomodo vixerit, quomodo docuerit, vel quid fecerit, qualiter pro pace ecclesiarum Dei se ipsum impenderit, quam in ecclesiis sive ampliandis sive restaurandis [214 1Kb] , quam [Col. 0563C] in privatis et [215 1Kb] publicis aedificiis componendis, quam in ordinandis domi militiaeque, quam sanctae [216 1Kb] Dei ecclesiae rebus sollicitus fuerit, actu est admirabile, dictu laudabile.

23. (953) Contigit eo tempore Leodiensem cathedram vacare, Faraberto decedente; cui in emolumentum prioris magisterii magna [(100) 1Kb] Brunonis industria Ratherius est incardinatus. Quod quidem propter habundantem doctrinam et eloquentiam copiosam, qua inter sapientissimos [217 1Kb] florere visus est, non eidem solum [218 1Kb] ecclesiae cui praefuit, sed et multis aliis circumquaque valde proficuum fore putatum est. Simul quia in illis partibus per zelum et contentionem, unde fieri solet inconstantia et omne opus [Col. 0563D] pravum, quidam etiam sacerdotes Domini, plerumque, quod nefas est dictu, terrenae plus justo confisi [Col. 0564A] potentiae, populum imperitum scandalizabant, saepe dictus et saepe dicendus domnus Bruno, cui jam totius regni dispensandi cura imminebat, ratus id quod verum fuit, hunc ejectum antehac et neglectum hoc tanto beneficio ad illud fidei et veritatis foedus adduci, ut a nemine posset seduci, ita demum os loquentium inimica [219 1Kb] obstruere se posse credidit, si nulla occasio scandali posset in eorum episcopo reperiri. Sed ad sui perniciem pars sinistra praevaluit; quicquid pro salute eorum gestum est, hoc sibi pestiferum aestimabant. Quid multa? Erratum est, saevitum [220 1Kb] est, nec cessatum est, donec expulsione ejus crudelitati suae et nequitiae satisfacerent. Ablata est omnis spes restitutionis ejus (954, Dec. 25). Nam cum apud nos nativitatem Domini [Col. 0564B] festive et opipare celebraret, facta est in Leodio [221 1Kb] contra eum gravissima conspiratio, quae nisi et hic penitus amoveretur, et in eundem locum Baldricus, qui erat de magnatorum terrae illius prosapia oriundus, subrogaretur, sedari visa est non posse. Ad hanc sentinam [222 1Kb] tempestates undique innumerae confluxerunt; navis ecclesiae laborante remige fluctuavit; gubernator ipse procellosae tempestatis impetum ferre non potuit. Cessit igitur; cessit [223 1Kb] , ne vinceretur a malo, sed vinceret in bono malum; cessit adversantium voluntati, ut suo eos gladio jugularet sibi. Obstricti sunt sacramentorum fide spontanei [224 1Kb] , ut si accipere mererentur episcopum quem petebant, invicta exinde firmitate auctoritatem ecclesiae et jus imperatori tuerentur (955).

[Col. 0564C] 24. (957) Exacto igitur in hac destitutione sua Ratherius ferme biennio [(101) 1Kb] , deficiente ab eo militari copia, Italiam revertitur; ac ne quid in ejusmodi nogotio imperfectum restaret, quod curiosis alienarum rerum investigatoribus [225 1Kb] [scrupulum [226 1Kb] ] commoveret, cum imperatore [227 1Kb] germano suo praedictus Bruno id effecit (961), ut eidem jam bis destituto antiqua sedes Veronensis ecclesiae redderetur [228 1Kb] . Scripsit per idem tempus librum (955), quem appellavit Frenesim [(102) 1Kb] , eo quod quasi freneticus nimis austere [229 1Kb] et ultra modum in Baldricum [230 1Kb] inveheretur. Scripsit et alium quem appellavit Perpendiculum [(103) 1Kb] , necnon et alium quem appellavit Sirmam [(104) 1Kb] , in quo in eundem Baldricum [Col. 0564D] invehitur, pervasorem [231 1Kb] , ut ipse nominat, suum. Est et ejusdem libellus [232 1Kb] contra anthropomorphitas [Col. 0565A] [233 1Kb] [(105) 1Kb] , qui Deum, hoc est ipsam invisibilem deitatem, per membrorum lineamenta depingunt [234 1Kb] . Synodica quoque ejus ad diocesanos presbyteros [(106) 1Kb] , et conjectura vitae ejus [(107) 1Kb] , itinerarius quoque ejus Romam pergentis [(108) 1Kb] , sed et sermones quam plures, in pascha scilicet, et in [235 1Kb] coena Domini, et in ascensione Domini, et die penthecostes, necnon festivitatibus [236 1Kb] sanctae Mariae, et alia quam plura [(109) 1Kb] .

25. Gens [237 1Kb] quaedam ripam insidet [238 1Kb] Danubii (954). Provinciam quam incolit Panoniam vocaverunt antiqui, Hungariam moderni; ex qua Hungri [239 1Kb] venientes antea nobis sunt insita sibi et naturali barbarie comperti quam origine cogniti. Quorum insatiata crudelitas sub Heinrico [240 1Kb] rege [Col. 0565B] transgressa terminos Marahensium [241 1Kb] , quos sibi non longe ante [242 1Kb] impia usurpavit licentia, plerasque provincias regni ejus ferro [243 1Kb] et igne longe lateque vastavit. Postea sub Ottone filio ejus, orta [(110) 1Kb] est tempestas dissensionis [244 1Kb] , dormiente puto [245 1Kb] Jesu in pectoribus vigilum ante fores domus Domini excubantium, ita ut quidam socii Sathanae regem conarentur extinguere. Cassato [246 1Kb] per Dei miserationem hoc per serpentinum sibilum [247 1Kb] concepto consilio, nequitiae suae virus per totius regni ejus [248 1Kb] viscera diffuderunt. Erat [(111) 1Kb] in ea conjuratione princeps ipsius regis filius Liudulphus, spectabilis adolescens, et unice clarus, si [249 1Kb] seductoribus minime [250 1Kb] credidisset, et heres esse (954), non proditor, maluisset [251 1Kb] , et [(112) 1Kb] cum eo quasi quidam stimulus [Col. 0565C] Cono, dux paulo ante fortissimus; quibus, ut ita dicam, omnia erant in manibus; agendo ut plus haberent, sed ut nihil haberent [252 1Kb] omnimodis effecerunt [253 1Kb] . Hii Hungros, antiquam quam praediximus pestem, sollicitaverunt, ut regnum in se ipsum divisum invaderent; arbitrantes, hoc modo sibi [254 1Kb] [Col. 0566A] sollicitudinem, qua premebantur, aut penitus adimi, aut aliquatenus posse minui. Hac [(113) 1Kb] de re [255 1Kb] saeva [(114) 1Kb] Hungrorum gens, et qualem numquam [256 1Kb] terra nostra sensit barbariem [257 1Kb] , a perversis illecta civibus [258 1Kb] , transitis Germaniae et plerisque provintiis [259 1Kb] Galliae, cui jam olim [260 1Kb] nobilis ille Francorum populus insedit [261 1Kb] omnia ferro et ignibus vastatura se totam infudit. In hac acie Cono praedictus [262 1Kb] cum suis sequacibus militavit; sed [(115) 1Kb] ubi Trajectum ventum est, quam Mosa alluit, incertum qua de causa ab eis descivit [263 1Kb] . Hungri Hasbanium [264 1Kb] ignibus et depraedatione [265 1Kb] aggressi, Carbonariam petunt. Fama ad nos perlata, mittitur e collegio nostro Hucbertus frater patiens laboris et fugitans quietis, et semet inpendere paratus ob amorem loci [Col. 0566B] et sanctae religionis, pacisci cum illis. Facta pactione de solidis ducentis, revertitur post haec, obsidibus ab eis acceptis. Sed nostri non satis creduli---quae enim [266 1Kb] fides est infideli?---munire Tudinium temptant, quod [267 1Kb] Raginerus [268 1Kb] , suspectam [269 1Kb] habens Leodiensem militiam, jam pridem destruxerat; sed misso [270 1Kb] rursus milite, prohibiti sunt munitionem firmare [271 1Kb] . Quid tunc agerent imminente hoste? Sublata itaque [272 1Kb] spe Tudinium potiundi [273 1Kb] , nullaque exstante fiducia in re militari---siquidem laudata illa et cunctis seculis praedicata Lothariensis [274 1Kb] militia in Hungrorum adventu justo Dei judicio hebetata, suis munitionibus passim tenebatur inclusa [275 1Kb] ---nostra quae residua erat Deo dilecta monachorum turma et sibi satis fida ecclesia milicia [Col. 0566C] [276 1Kb] montem, ubi sanctorum corpora Ursmari [277 1Kb] et Ermini venerantur, diu ante [278 1Kb] deliberans scandit, et de Dei fisa adjutorio, cum plaustrorum vel qualiumcumque [279 1Kb] surculorum vel sepium impedimentis eum [280 1Kb] in modum munitionis cingit [281 1Kb] agente [282 1Kb] id ut credimus Deo, ut ostenderet, numquam deesse [Col. 0567A] divinum, ubi humanum cessat auxilium. Jamque advenerat paschalium dierum sancta celebritas, et in completione octavarum ipsius, quae erant tunc [283 1Kb] IV Nonas Aprilis (Apr. 2), ecce [284 1Kb] in exordio matutino subita [285 1Kb] densaverat aer equorum nebula, et quasi de [286 1Kb] abditis terrae finibus emergebant galearum [287 1Kb] milia. Expavere [288 1Kb] nostri, et mortem sibi praemeditarunt [289 1Kb] . Qui agiliores erant [290 1Kb] , simulachrum, ut ita dicam, munitionis scandunt, immo vere futuram munitionem per sanctorum Dei intercessionem; qui [291 1Kb] vero graviores erant aetate et impeditiores, substitere [292 1Kb] ; qui substiterant, capiuntur. Obsidentur alii [293 1Kb] ; obtruncantur in conspectu aspicientium duo de monachis Teutmarus et Theodulphus, reliqui captivitati [294 1Kb] reservantur. [Col. 0567B] Nulla erat inter obsessos et captos distantia, nisi quod secundum quendam [295 1Kb] gravior est expectata quam illata mors. Interea urgentur obsessi, nec ulli telorum aut tormentorum parcitur generi. Nostri econtra [296 1Kb] , quia pro anima illis erat res, juncto sibi clericorum ipso etiam monachorum auxilio [297 1Kb] , quamvis illicitum sit huic ordini arma tractare [298 1Kb] , eniti obnixe. Jamque [299 1Kb] hostibus irrumpentibus, jamque in mutuis amplexibus haerentibus, plerisque mortem sibi, plerisque deditionem pingentibus, ecce ex respectu miserantis [300 1Kb] Dei, ex adytis [301 1Kb] templi duae [302 1Kb] columbae evolant, quae terna circuitione acies obsidentium vallant.---Subsequitur [303 1Kb] post haec pluvia pergrandis, quae gentiliciam illis sagittandi artem cordarum distentione frustravit. Metus [304 1Kb] quoque ac terror tantus [Col. 0567C] in eos irruit, ut maturarent fugam [305 1Kb] , et principes ipsi uterentur [306 1Kb] flagellis [307 1Kb] in eos qui volebant subsistere. Abducunt autem eos, quos morti residuos ceperant [308 1Kb] ; ecclesia [309 1Kb] sancti Pauli incensa, et ecclesia majori temptata sed miseratione Dei salvata. Thesaurum ecclesiae et [310 1Kb] optima quaeque Theodulphus alius [311 1Kb] ad munitionem quandam partim transportaverat, partim in ipsa [312 1Kb] ecclesia terra obstruserat. Dictum postea est [313 1Kb] et putatur [314 1Kb] verum, quod a quodam capto pusillanimitate sufferendi [Col. 0568A] sit proditus; nam [315 1Kb] effossus est et exportatus. Voverunt tunc omnes in commune, diem illum sibi et posteris festivum fore; et haec est [316 1Kb] celebratio [317 1Kb] , quae in nostris martyrologiis inscribitur sic: Quarto Nonas Aprilis commemoratio meritorum Ursmari et Ermini, quo meruerunt Lobienses [318 1Kb] ab Hungrorum obsidione eripi. Nec tacendum, quod hii [319 1Kb] , qui fuerant capti, in brevi revertuntur omnes [320 1Kb] sani et laeti (955). Nec [321 1Kb] Hungros istud impune egisse passus est Deus. Nam cum [(116) 1Kb] prope jam esset summa dies et incluctabile tempus, quo Deus [322 1Kb] omnipotens, propitius terrae populi sui, ultus sanguinem servorum suorum, vindictam retribuere [323 1Kb] vellet in hostes eorum, aggravata est rursus [324 1Kb] ultra modum et omnino intolerabiliter [Col. 0568B] superbia ferocissimae gentis Hungrorum, seducta, credo, superioris [325 1Kb] anni successu. Siquidem, ut veracissime dictum est: Ante ruinam exaltatur [326 1Kb] cor (Prov. XVI, 18), ibi [327 1Kb] ceciderunt omnes qui operantur iniquitatem. Praevenit imminentem [328 1Kb] pressuram hanc ecclesiae pax in placito [329 1Kb] regali, quod in Arnestat habitum fuit, ex integro condicta, ex magna jam parte per imperatoris nostri [(117) 1Kb] fratrumque ejus sapientiam [330 1Kb] confirmata. Et revera tribubus et linguis innotuit, quia non est Deus dissensionis, sed pacis (I Cor. XIV, 33), tanquam [331 1Kb] ejus inicio operatus est salutem in populo suo. Imperatoris quidem spiritus agitabatur in ipso, quia non erat ei [332 1Kb] tempus exercitum congregandi; sed fiduciam habuit per Christum ad Deum [333 1Kb] , qui potens [Col. 0568C] est salvare in paucis sicut in multis. Aderat ibi Cono, non jam dux sed miles, toto, ut putabatur, animo conversus ad pacem, quam paulo ante atrociter impugnabat [334 1Kb] , cilicio membra domans, Deum gemitibus, ut fertur, exorans, ut si sic ejus sancta voluntas [335 1Kb] existeret, permissa regi nostro (104) et exercitui ejus victoria, eum [336 1Kb] ab impiis, quibus se prius male conjunxerat, permitteret [337 1Kb] trucidari, ut possit in perpetuum ab eorum consortio liberari. Imperator indici sanxit [338 1Kb] jejunium in ipsa quae tunc [Col. 0569A] erat vigilia sancti Laurentii martyris, per cujus interventum sibi populoque suo ipsum Deum poposcit esse refugium. Propositum [338* 1Kb] suscepti operis negat [339 1Kb] expedire bellum (104), primo sanctae festivitatis diluculo susceptum, vixdum vespertino crepusculo [340 1Kb] , Deo misericorditer dispensante et pro suis pugnante, satis feliciter peractum [341 1Kb] , miserandum post victoriam Cononis interitum, gloriosissimum imperatoris triumphum, regem ipsum barbarorum, duces et principes captivos, trophaea [342 1Kb] per totam regni [343 1Kb] illius latitudinem usque ad ejusdem gentis fines frequentissima, quae omnia proprii industriam operis ad laudem et gloriam omnipotentis [344 1Kb] Dei exspectant.

26. Nos ut a diverticulo ad propositum redeamus, [Col. 0569B] Baldricus ecclesiae Leodiensi praeerat. Is avunculum suum Raginerum [345-346 1Kb] unice colebat, pro eo quod eum in episcopatu adipiscendo ille [347 1Kb] plurimum juverat; qui Raginerus [348 1Kb] post mirificam illam Hungrorum liberationem ecclesiam sancti Ursmari omnium primus, et utinam abhinc solus! non exhorruit violare. Oduinum quendam odiis insequebatur, qui apud ecclesiam praefatam [349 1Kb] confugium fecerat, volens aliquantum ab armis respirare, militibus suis in locis dimissis. Nactus occasionem Raginerus advolat, ut insperatum in ecclesia cogat; quem inermem ab ipsis sanctorum sepulchris, quae tunc forte patebant, extrahit, et in ipsis atriis ante vestibulum ecclesiae capite truncat. Esto, fuerit dignus ille haec pati, sed observanda erat oportunitas temporis [Col. 0569C] et sanctitas loci! De loco jam satis expertum erat, quam Deo carus, quam in patrocinando munificus, quam in violatoribus vindex et severus; de oportunitate temporis ille viderit, qui haec in vigiliis Omnium sanctorum, dum vesperae celebrarentur, vel legit vel audit. Raginerus interea Erluinum quendam sibi intimum facit. Erat autem a Gemblaus [350 1Kb] monasterio, quod quidam Wibertus [351 1Kb] mundanae nobilitatis titulis insignitus in proprio suo construxerat [(118) 1Kb] , et in quo ipse vere conversus ex mundiali militia fuerat; quem inibi abbatem, cui ipse pauper Christi regulariter obediret, praefecerat. Hic Erluinus Raginerum adulatione assidua [352 1Kb] lactabat, et paulatim et per incrementa ad Laubiensis abbatiae ambitum [353 1Kb] anhelabat, nec destitit, [Col. 0569D] donec ad praepositurae honorem, qui tunc major habebatur, amoto Blitardo ipsius monasterii monacho, invitis licet fratribus, proveheretur [354 1Kb] . Erat autem vir in exiguo ponens mendacium, cui ad versutiam [Col. 0570A] nihil deerat. Si respiceres ad religionem, nihil illo quantum ad faciem sublimius, si ad voluntariam et invocatam saepe mundialium rerum occupationem earundemque indefatigatam percursionem---quod monachum minus decet---nihil illo abjectius. In sermone ipso tanta illi diversitas, ut cum proloqueretur, verba ipsa quasi [355 1Kb] trutinaret, ad ultimum multimodas cavillationum strofas doctus [356 1Kb] versutiarum rhetor intexeret. Hic quia, ut dictum est, invitis fratribus promotus erat, unanimitati fratrum exosus erat. Contigit quadam die, instante vindemiarum tempore, consedentibus fratribus et nescio quid triste confabulantibus [357 1Kb] , supervenire Erluinum, quem tanta caede fustium mulctati sunt, ut putaretur esse mortuus [358 1Kb] . Quos ut [Col. 0570B] discessisse persensit, paululum palpitans subduxit se, et ad Bernardum tunc advocatum confugit, cujus auxilio postea Ercliacum [359 1Kb] proficiscitur, ubi quantum est inventum vinearum eliquat et abducit, et in locis sibi oportunis recondit. Rogat praeterea Raginerum cum Baldrico pontifice, ut dies natalicios Domini Laubiis celebrent; quod et obtinuit. Erat tunc videre abominationem, stantem in loco ubi non deberet. Nam comes cum conjuge in sacrario ecclesiae mansitabat, et mensa, qua [360 1Kb] sacratissimum [361 1Kb] Domini corpus absumebatur [362 1Kb] , ministerium calciamentorum et paterarum seu scutellarum efficiebatur. Peracta igitur natalicia dierum celebritate, ubi discessum est, fratres sibi minui unde alii ingurgitarentur, ut illud genus hominum querulosissimum, [Col. 0570C] in commune deplorant. Assumpta igitur [363 1Kb] audacia, Fontanas [364 1Kb] [(119) 1Kb] petunt, villam quam Sambra alluit; ibi quantum vini est repertum---nam ibi aliquantulum portionem occultaverat---capiunt et abducunt. Profectus fuerat Erluinus Bermeriacas, ut annonam quae ibi fuerat venumdaret in solutione debiti, quod in praefato obsonio oppigneraverat. Quem fratres insecuti cum multitudine magna populi, ita in eum debacchati sunt, ut mirum fuerit, quod mortem evasit [365 1Kb] . Sed ad abbatem promotus [366 1Kb] , omnes a monasterio praeter paucos expulit. Qui ob hoc magis irati, ne longius sermonem protraham, tres ex illis, qui juventutis et propinquorum adminiculo ceteris praestabant, magno satis professionis et ordinis cum periculo dormitorium [Col. 0570D] noctu aggressi, eum extrahunt, et non longe ab ambitu claustri protractum [367 1Kb] , oculis privant, partem etiam linguae amputant, sed non usque ad privationem loquelae. Et quia, ut dicebat, martyrium desiderabat, [Col. 0571A] ipse sese fefellit, dum statim post haec navi impositus, metuens ne denuo impeteretur, Gemblaus [368 1Kb] est devectus; et quod praevidere ante debuerat sanus, declinavit debilis et exoculatus. Et quia, sicut scriptum est: Impii agent impie, neque omnes intelligent impii (Dan. XII, 10), et alibi: Qui in sordibus est, sordescat adhuc (Apoc. XXII, 11), post praedictam ecclesiae sancti Ursmari violationem Raginerus tyrannidem multiplicat, pauperes premit, et res ecclesiarum non Dei sed suas facit (958). Pro quibus omnibus a domno Brunone vere pacifico apud sanctum Salvium [(120) 1Kb] evocatus, confessus, et laesae [369 1Kb] regiae [370 1Kb] majestatis convictus reus, proscriptus est, ac perpetuo exilio [damnatus ac [371 1Kb] ] deportatus. Multum itaque in hoc illi, licet invito, consultum est. Quo [Col. 0571B] enim diuturnior est nequam, eo sibi graviorem et longinquiorem comparat poenam [(121) 2Kb] .

27. Interea Baldrico decedente (959), domnus Evracrus ex Bonna decanus, Brunone concedente, efficitur episcopus, vir ingenuarum artium litteratus. Hic domnum Aletrannum undecumque doctissimum et in lege Dei exercitatum 372 1Kb] ac eloquentem, volentibus omnibus, Laubiis praefecit abbatem (960); ubi ita vixit, ut servum Dei decuit. Nam cum ante eum permissa fratribus rerum [373 1Kb] peculiarium et tricliniorum solummodo impunitas fuerit [374 1Kb] , de cetero honeste quidem et in commune vivebatur; hic, quomodo instructus fuit, omnia ad regulam correxit. Ad cujus supplementum domnus Evracrus [375 1Kb] restituens ei villas ante abalienatas, Gimiacum [Col. 0571C] videlicet, quam Folquinus quidam sibi et filiis in precariam acquisierat, et Stratam, quam Adelardus in beneficio habebat, et Gosiniacas, quam Heribrandus aeque in precariam tenebat, et alia nonnulla. Sub illo omnia fuere nobilia, praeterquam capsae reliquiarum praegrandes et aureae noctu furto sunt ablatae, nec earum quid [376 1Kb] repertum, praeterquam quod erat ligneum. Erat et crux aureola, quae sub Erluino confracta a fratribus in redemptione sua [377 1Kb] Raginero est data. Hac igitur diu desiderata pace jam tandem sero potita, citissime ecclesia nostra est destituta. Nam domnus Bruno, in quem [Col. 0572A] res [378 1Kb] summa decumbebat, diem clausit extremum VI Idus Octobris (965), et domnus abbas [379 1Kb] postquam biennio paralysi dissolutus est, postque quinquennium quam praeesse [380 1Kb] coeperat, in magna spe futurae gloriae defungitur III Nonas Novembris anno utique nongentesimo. . . . . [381 1Kb] Dominicae incarnationis.

28. Post haec domnus Evracrus [382 1Kb] Folcuinum, vere peccatorem, aetate juvenem, Laubiensibus [383 1Kb] praefecit abbatem; quem, cum esset idem pontifex Coloniae in praesentia imperiali, in frequentia magna populari, recitata [384 1Kb] prius et lecta fratrum e lectione, ibidem ordinari fecit. Ordinatus est ergo ab Ingranno Cameracensi episcopo die ipso Domini natalicio (Dec. 25). Inde reversus, et loco potitus, [Col. 0572B] plura suo arbitratu egit; unde [385 1Kb] et fortuna in plurimis eam servire fecit.---Ratherius adhuc Veronae erat. Qui pertaesus civium insolentia [386 1Kb] , simulque suspectam habens innatam illis et peculiarem perfidiam, de reditu cogitabat, proponens illud, quod in aliena patria saepe quidem bene vivitur, sed male moritur. Mittit igitur ad abbatem librum [(122) 1Kb] , quem praetitulavit Conflictum duorum, pro eo quod in eodem disputans, utrum reverteretur necne, anxius fluctuaret, simul et rogans, ut mitterentur ei equi et comites, quo expeditius ab eis iter accelerare posset. Factum est, missum est (968, Jul.); venit ille, afferens secum auri et argenti non dicam [387 1Kb] pondera, sed ut ipsius verbis utar, massas et acervos. Ex quibus a Lothario rege [Col. 0572C] mercatus est sancti Amandi abbatiam; qua vix una nocte potitus, eam, ut erat mirae levitatis vir, derelinquens [388 1Kb] , Alnam [(123) 1Kb] revertitur villam, quam munificentia domni episcopi promeruerat. Inde quoque simili modo monasterium, quod Altum montem [(124) 1Kb] nominant, dato magno precio comparavit, ubi quicquid sibi praecipuum in ornamentis [389 1Kb] et vestimentis ecclesiasticis fuerat, quaeque [390 1Kb] antea ipse ecclesiae nostrae largitus fuerat sed postea resumpserat, facta donatione congessit. Hoc quoque derelicto [391 1Kb] , Alnam denuo revertitur peracto vix. . . . . [392 1Kb] . Dederat autem ei et abbas [Col. 0573A] cum consensu fratrum villas Stratam et Gosiniacas, et abbatiolam sancti Ursmari, et aliam quam Waslare monasterium vocant. Sed ipse locum [393 1Kb] nostrum semper execrans, abbati insidias machinabatur, instigantibus eum [394 1Kb] ad hoc [395 1Kb] nonnullis. Quid multis morer [396 1Kb] ? Ad hoc res venit, ut abbas cederet loco, sciens sic quoque episcopum velle. Nam de eo nihil nostrum est aliud dicere. Ratherius, ut ostenderet prioris inimicitiae causas, locum invadit, et metuens abbatis animositatem simulque cognationem ejus, quae non erat infima, claustrum in modum castelli cingit, de mammona sibi, ut dicebat, residuo quorundam principum ad hoc empto adjutorio; ecclesia quoque sancti Dionisii, quam emerat a comite Roberto viginti librarum [Col. 0573B] taxato precio, hujus rei causa sponte caruit. Nec quid, quantum, cuive ob [397 1Kb] id daret, quicquam pensi habuit. Quid plura? Annus ille sic ductus est, donec [398 1Kb] defunctus est Evracrus episcopus et in loco [399 1Kb] ejus Nothgerus successit. Cujus [(125) 1Kb] animi dotes et virtutum summam si pergam dicere, quoniam adhuc superest [(126) 1Kb] , adulari videbor. Unum pro certo dicendum est, quod vir sit, in quem spiritus Dei donum singulare contulit veritatis et fidei. Qui nolens primordia sua levia aut praecipitata haberi, evocatis abbatibus, Werinfredo videlicet a Stabulaus et Heriberto ab Andagino, cum aliquibus fratribus, primum conspirationis exordia quaerit, inventa trutinat et discutit, discussa demum judicio utitur. Ubi perspexit omnia [Col. 0573C] esse frivola, fratres abbati reconciliat [400 1Kb] , ipsum restituit. Ratherius Alnam revertitur, ubi uterque, ipse videlicet et abbas, sibi reconciliatus, de reliquo deguit. Qui postea apud Namurcum, cum ibi forte cum comite aliquantulum moraretur, vita decessit. Cujus corpus ad nos delatum, pontificalibus exequiis solemniter celebratis, honorifice est tumulatum [401 1Kb] in ecclesia sancti Ursmari ad partem aquilonarem.

29. Pace nobis per Dei gratiam Nothgero agente firmissima collata, domnus episcopus Leodium revertitur, reliquum tempus in innovandis sive decorandis aedibus et ecclesiasticis rebus multiplicandis consumens. Nam, ut verum fateamur, nullus praedecessorum suorum, quantum recordatur opinio, illo [Col. 0573D] amplius Leodiensem ecclesiam rebus auxit, aedificiis nobilitavit. Creverunt illo tempore et in monasterio nostro aedificia nonnulla, instinctu episcopi, opera abbatis facta. Refectorium a fundamento [Col. 0574A] coeptum, et Deo concedente satis elegans perfectum. In cujus introitu fecit vestibulum, in quo per subterraneos meatus aquae ductum fecit, quae sursum ebulliens ibidem scaturire videtur, concavaria huic superiori receptaculo praeparata, quae per quatuor foramina in supposita alia aquam cribrans, sufficientem fratribus administrationem aquae distillat. Quod refectorium a domno Tiedone [402 1Kb] episcopo consecratum est cum cereis et timiamateriis et omni quo domus consecranda est apparatu. Ecclesiam sancti Pauli, quam Hungari incenderant, retexit, cui domum infirmorum annexit; obambulatorium claustri, si ita dicendum est---quoniam nunc non aliud quomodo nominandum [403 1Kb] sit occurrit vocabulum---, nullum erat praeter capituli [Col. 0574B] domum et ligneam aediculam, quae prioris refectorii januam vestiebat [404 1Kb] quae annuatim scindulis [405 1Kb] operiebatur [406 1Kb] ; sed ubi exsiccatae erant, foco observiebant [407 1Kb] . Hoc illo lapide cinxit, et facta contignatione, asseribus [408 1Kb] cum ferreis clavis texit. Ecclesia quia per se satis elegans erat, ut in ornamentis elegantior redderetur operam dedit; quam de pulchra fecit pulcherrimam. Cujus altaris tabulam, quia nulla erat, fecit argenteam; domum ipsam altaris et laquear ipsius apprime [409 1Kb] pinxit; pulpitumque evangelii tali modo fecit [410 1Kb] , ut essent quatuor emicedia altrinsecus e regione in modum crucis posita, quae ex aere ductilia, et ad libitum artificis per loca scalprata [411 1Kb] et deaurata, postibus undiquessecus [412 1Kb] deargentatis, in septentrionali parte fusilem [Col. 0574C] habent aquilam optime deauratam [413 1Kb] quae interdum alas stringit, interdum alis extensis capacem Evangeliorum codici locum pandit [(127) 1Kb] , colloque quasi pro libitu [414 1Kb] artificiose ad audiendum retorto [415 1Kb] , immissis [416 1Kb] prunis fragrantiam superimpositi thuris emittit. In occidentali autem parte ejusdem ambonis versus populum fecit altare in honorem sanctae crucis et omnium sanctorum, cui et tabulam argenteam anteposuit, et desuper vivificam illam Domini imaginem, quam nostris adhuc terris incomparabilem ipse quendam ut faceret magno precio locaverat [417 1Kb] , erexit. De reliquo ornatu ecclesiastico et de multiplicatione librorum in armario non vacat dicere; sufficit ex superfluo hoc [418 1Kb] tetigisse. Fecit et coronam argenteam, in qua versus [Col. 0574D] scripsit. Fecit et campanas duas majores, quarum unam, quae maxima erat, sancto Petro, et aliam sancto Ursmaro dedit [419 1Kb] . In ista versus hii inscripti sunt: Jussu Fulcuini me condidit artificis manus [Col. 0575A] Danielis, ad laudem Triadis. In alia istud tantummodo: Fulcuinus Deo et patrono suo sancto [420 1Kb] Ursmaro.

30. Ecclesia [421 1Kb] trans Sambram in [422 1Kb] monte quem nos Sanctorum, vulgus Pulchrum vocat, ejus tempore coepta est occasione hujusmodi. Arebat quodam tempore [423 1Kb] terra, et denegatis pluviis, desuper [424 1Kb] sole torrente, Heliae timebantur [425 1Kb] tempora. Omnis plebs et tota provincia cucurrit experta [426 1Kb] sibi ad suffragia, sanctum videlicet [427 1Kb] Ursmarum patronum [428 1Kb] in hujusmodi [429 1Kb] anxietatibus ad Dei gratiam repropiciandam assuetissimum, rogans [430 1Kb] abbatem, ut prolatis sanctorum pigneribus more letaniarum circumferri ea praeciperet [431 1Kb] . Rem abbas ad fratres refert, laudant devotionem plebis, dicunt [Col. 0575B] ei [432 1Kb] , satisfacere debere [433 1Kb] . Indicto ergo [434 1Kb] generali jejunio et [435 1Kb] die praefixo, plebs tanta confluxit, quantam [436 1Kb] in unum conglobatam [437 1Kb] vix [438 1Kb] umquam vidit nemo. Producuntur [439 1Kb] in feretris composita sanctorum corpora, non sine magno [440 1Kb] populi luctu permixta laetitia; et quia tanta erat populi multitudo, ut eam [441 1Kb] cujusvis campi quamvis latissimi vix caperet amplitudo, proposuerunt, ut [442 1Kb] hiis qui ultra [443 1Kb] Sambram erant primum salutanda deferrentur in monte supra memorato et in loco praeviso. Ibi tanta fuit populi devotio, ut non possit prosequi [444 1Kb] scripto. Ex sumptibus, quos largitus est populus, designata est, et incepta ecclesia; quando vel a quo erit perficienda, in Dei est providentia. Reportata sunt et citra; et hic nihilominus tanta [Col. 0575C] erat multitudo, ut invicem artarentur. Ostendit et Dominus devotionem istam plebis per merita sancti Ursmari sibi placuisse. Nam ipso die in magna coeli serenitate obnubilato [445 1Kb] aere, factus est sonus subsecuturae pluviae. Quae postea tam larga profluxit [446 1Kb] , ut satis sufficeret, et copias anni fertilissimas redderet.---Et [447 1Kb] quia parum hoc de virtutibus sancti Ursmari praegustavimus, et ad nostri temporis faecem, sicut proposuimus, Deo donante pervenimus, libet in fine opusculi in miraculis ejusdem [448 1Kb] patris aliquanstisper immorari. Nam si quod promisimus, [Col. 0576A] nos quoque [449 1Kb] volumus, et tali modo foenus persolvimus.

31. Fundus est, quam [450 1Kb] Villam Reliam [(128) 1Kb] vocant; is [451 1Kb] nobis vicinus est, et in eo [452 1Kb] memoria sancti Ursmari. Ferunt eundem virum Dei, dum mundo exularet, et regem apud Lyptinas commorantem [453 1Kb] urbem crebrius inviseret, quia locus contiguus viae est, illic solitum requiescere; atque ibi dentem, qui ob nimium dolorem---qua valitudine ille plurimum laborabat---illic deciderat, inibi defodisse. Locus iste ecclesia sacer erat, sed civium negligentia destructa fuerat, altare [454 1Kb] tamen loci incultum remanserat. Caecus quidam ibi erat, cui in mentem sedit, ut altare viminibus cingeret, ne pecoribus aut canibus adibile esset. Qui quadam die [Col. 0576B] puero praeduce in silvam perrexit, dumque virgam ad se applicat, ut eam cum ferramento capularet [455 1Kb] , in [456 1Kb] ipso conamine oculi ejus ita aperti sunt, ut clare videret [457 1Kb] .

32. Anus quaedam apud nos erat, quae interdum ecclesiae stipendiis, interdum fidelium elemosinis alebatur. Cujus manus dextera ita erat contracta, ut ungues digitorum volam palmae viderentur perforasse [458 1Kb] . Haec die quadam, quae habebatur Dominica eratque quadragesimalium dierum tertia, in ecclesia sancti Ursmari loco suo stetit, et inter missarum celebrationem subito intremuit, cum subito, et propter diuturnitatem [459 1Kb] incommodi illa insperata, coeperunt se nervi digitorum extendere et manus ad officium suum redire. Illa ut persensit, ecclesiam [Col. 0576C] vocibus complevit. Plena erat ecclesia, subsequuntur [460 1Kb] omnes: Deo gratias! Deo laudes, nemine tacente, in commune dicuntur. Curritur ad me, ubi eram in ecclesia forte majori, unus post alterum aliquid apportaturus novi, et quasi non prius esset dictum, rumigerulus afferebat nutibus gaudiorum. Nos illico ad ecclesiam scandimus, invenimus illam prae miraculi stupore stantem et trementem, attamen sanam. Laudavimus Deum, et ita discessum est.

33. Mulier quaedam plena demonio, a parentibus [Col. 0577A] ad sancti viri sepulchrum [461 1Kb] attracta est potius quam adducta; pedes, manus et colla arcebant [462 1Kb] vincula; gutture solum et lingua horribilia quaedam proferebat [463 1Kb] et foetida. Audires interdum canem [464 1Kb] latrantem, sibilum serpentum, taurorum mugitum, ut quasi in [465 1Kb] uno cubili essent diversa ferarum monstra. Dies erat festivus [466 1Kb] ejusdem patris, convenerant [467 1Kb] ad festa plus solito populi. Illa ibi jacebat, tam terribiles voces emittens, ut vix missae audiri possent in die tam celebri. Festivitate peracta, ubi illuxit dies crastina, fratres condolentes illi, ecclesiam sancti Ursmari petunt, pro ejus ereptione Dominum deprecaturi; proposuerunt letaniam prostrati agere, cujus recitatio mihi injuncta est. Ubi ergo post recitationem sanctorum omnium [468 1Kb] [Col. 0577B] ad locum perventum est, cum [469 1Kb] dicere deberem: Per adventum tuum libera nos, Domine, vocibus ejus perterritus anticipavi dicere: Per nativitatem tuam. Tunc illa, immo ille, quo misera illa torquebatur: Mentiris, inquit, et praepostere loqueris. Expavi, fateor, et pene extra me effectus sum. At ubi me recepi, letaniam sum prosecutus, coepique mecum agere tacitus, quod isdem apostata spiritus Dei judicio tortus, vera tunc quoque dixerit coactus et invitus. Peccatis nostris agentibus, tunc nil actum est. Unde desperati parentes ejus, eam reducere temptant. Sed ubi ad Sambram ventum est, in pontis medio unus illorum respiciens ad ecclesiam: Eya, inquit, sancte Ursmare, placetne tibi, ut [470 1Kb] a te tam tristes redeamus [471 1Kb] , frustrati a te de longinquo [472 1Kb] [Col. 0577C] quaesita sospitate? Vix verba compleverat, cum subito illa in eodem pontis loco corruit, et aliquantulum illic mortuo simillima [473 1Kb] jacuit. Quid plura? Miseratione Dei per merita sancti Ursmari post paululum resedit, quae circa se agebantur inquisivit, ciboque sumpto, omnique sanata incommodo, peste caruit, miraculumque suum ipsa postea circumtulit.

34. Nuper quoque quidam aeque energuminus ad supradictam memoriam est delatus. Quem clerici ecclesiae nobis alia curantibus per se temptant increpare, immersumque [474 1Kb] in aqua consecrata exorcistarum more exorcizavere. Sed inter manus exorcizantium subito in altum rapitur, ita ut per plantas vix manibus teneretur, et magno satis cum conamine [Col. 0577D] deorsum remittitur [475 1Kb] . Instantibus nihilominus clericis orationi et increpationi, sanatur hic quoque ad laudem Dei per merita sancti Ursmari.

[Col. 0578A] 35 [476 1Kb] . Adso [477 1Kb] quidam erat in servitio fratris mei Godescalci [478 1Kb] calciamentoriam [479 1Kb] artem agens [480 1Kb] , quem a puero contractum omnes cognovimus, ita ut progredi quoquam nisi cum scabellis nequiret. Hic quadam die ad sepulchrum sancti Ursmari vota soluturus [481 1Kb] accessit, ferens secum cerea munera, candelas videlicet geminas, petiitque [482 1Kb] ab [483 1Kb] aedituo, ut eum ibi pernoctare sineret. Concessit ille; pernoctavit iste. Statim in ipso conticinio orante illo et Dei potentiam praestolante, coeperunt se tibiae complicatae reducere, et tali pedum a diutina [484 1Kb] cohaesione natium non sine magno patientis incommodo sejungere, usque dum plene erectus, custodibus mirantibus in pedes stetit; sed prae nimio dolore et inconsuetum [485 1Kb] progrediendi usum ambulare [Col. 0578B] non potuit. Qui prae nimia gratulatione quodammodo visus est fuisse ingratus, dum insciis omnibus mane ecclesiam egressus, nec tum laudes Deo dicere fecit, et ipse, ubi plene doloribus caruit, Ragenarianae [486 1Kb] rebellioni se satellitem miscuit.

36 [487 1Kb] . Et abbas Aletramnus, ut diximus, paralisi laborabat. (974) Caeca quaedam elemosina Fredesindis [488 1Kb] illius, quae Stephano cui Brebona serviebat nupserat, alebatur. Haec quadam die orandi causa ad memoriam sancti Ursmari venit, et dum montem, cui supraposita est ecclesia, ipsa scanderet, in intercapedine, quam quercus antiqua disterminat [489 1Kb] , ex adytis templi, quasi per aliquas rimulas tenuissimas aliquantulum lucis se versus vibrare persensit. Progressa demum ad sancti patris nostri [490 1Kb] tumulum, [Col. 0578C] ita mirata est visum, ut Gosberto [491 1Kb] praeposito nuntiante faceret jocundissimum et in Dei laudibus speciosissimum. Factum est hoc ante dominicam quam vocant medianam sexta feria.

37 [492 1Kb] . In territorio quoque Wilare [493 1Kb] [(129) 1Kb] nobis deserviente quidam fuit [494 1Kb] colonus, qui cum ceteris votive ad constructionem Transsambrinae, quam praediximus, ecclesiae lapides subvehentibus insultaret, seque id servitium nullo modo subiturum dejeraret [495 1Kb] , repente omni membrorum officio debilitatus est. Sed ut reatum suum, sero licet, cognovit, vota accumulavit, et sanus illico effectus, plus ceteris, ceteros accendens, quo [496 1Kb] potuit devotionis ardore confricavit.

38 [497 1Kb] . Kalendae erant Augusti, qui est dies celebris [Col. 0578D] apud nos pro commemoratione vinculorum sancti Petri; Sambra forte tunc plus solido excreverat, et populus confluens ad festa festinabat. Inter [Col. 0579A] agendum dum celebrantur missae, et ad eas Transsambrini globatim maturarent accelerare, pons quem subierant multitudine [498 1Kb] praegravatus decidit, immersosque quos acceperat [499 1Kb] alveus longe fluvio suo traxit. Facta igitur conclamatione, turbatur ecclesia. Egressi pene omnes dum anxiarentur [500 1Kb] ad cadavera solum requirenda, mira Dei potentia cuncta illa immersorum examina sospita obviavere et laeta. Dicat hic quis quod vult; nos liberationem hanc Deo ascribimus, cui proprium est et singulare, sanctos suos ubique magnificare, et fidentes [501 1Kb] in illis opera [502 1Kb] misericordiae suae in periculis eorum meritis sublevare.

39 [503 1Kb] Gislabertus, ex quatuor comitis Roberti filiis [Col. 0579B] unus, nuper [504 1Kb] cum aliis, qui Mathildem comitissam [(130) 1Kb] stipaverant [505 1Kb] , apud nos hospitatum venerat. Qui inter coenandum monachico ordini quasi minus profuso [506 1Kb] , utpote improvise ipsis venientibus, coepit detrahere, licet pro oportunitate temporis illis sufficientes amministrarentur copiae. Mane facto, montem oratum eques scandit [507 1Kb] , sed in ipso transgressu graduum, per quos ascenditur ad superius monasterium, equus sub ipso labitur, qui calcaribus multociens caesus minime erigitur. Putaverunt, quod morbo, ut fit, sonipes urgeretur; temptatum est iterum et tertio; quadrupes procul dubio immobilis jacet. Persuasum est illi ab amicis et comitibus, maxime a Bosone [508 1Kb] nostro advocato, ut si quid forte teste conscientia transgressionis [509 1Kb] egisset, [Col. 0579C] votum vovens, Deo et ecclesiae ejus satisfaceret, et hoc quantocius posset [510 1Kb] . Promisit, et descendens equum quidem sanum repperit, sed nisi deorsum montis ei insidere nequivit.

40. Frater [511 1Kb] Robertus, nostro tempore ecclesiae sancti Ursmari edituus [512 1Kb] , haculum recurvum, quem plerique tambucam [513 1Kb] , alii petaculum [514 1Kb] vocant, quasi sancti Ursmari gestabilem et proprium argento fabricavit, petiitque a nobis, ut aliquantulum de corpore ipsius ad majorem populi venerationem baculo illi insereremus. Fecimus quod petierat, quaesitis et sumptis ex [515 1Kb] concineratione sanctissimi corporis in sepulchro duobus dentibus; quibus inmissis, ubi ab inferius ad superius monasterium delatus est, in ipso ingressu anus quaedam, quae interdum ecclesiae [Col. 0579D] stipendiis, interdum elemosinis fidelium sustentabatur et in ecclesia---missae autem agebantur eratque [Col. 0580A] dominica quadragesimalium dierum tertia---loco suo stabat, subito contremuit [(131) 1Kb] .

41 [516 1Kb] Nec tantum in loco felicis ejusdem patris requietionis fiunt a Deo ejus interventu haec specialiter mira, sed in remotis ejus memoriae dicatis locis persaepe ostensa sunt plurima [517 1Kb] miraculo digna. Tudinium denique, nobis adjacens castrum, locum habebat ecclesiae sancti Ursmari memoria sacrum. In quo quodam tempore, ea videlicet quae erat coena Domini nocte, sicut audivimus Bosonem advocatum [518 1Kb] , qui interfuerat, referre, dum more solito in matutinali synaxi lucernae extinguerentur, et ymno evangelii finito, terrae [519 1Kb] astantes prosternerentur, tria stillicidia in modum illorum, quae videmus porcina ex pinguedine ardentia stillare, a [Col. 0580B] summo tecti in pavimento distillavere, adeo ut aliquibus ecclesiam incendere, aliquibus illustrare viderentur. Quod cum omnes viderent, cuidam tamen Tietbergae [520 1Kb] , nobilissimae matronae, orationi incumbenti [521 1Kb] vicinius et in ipso pene [522 1Kb] occipicio visum est distillare [523 1Kb] . Et hoc cur factum sit, nobis quidem est incertum, nil autem in terra sine causa fieri, quia legimus [524 1Kb] , non est dubium. Ternarius autem [525 1Kb] numerus unde sit sacer, catholicis patet, et ignem Deum [526 1Kb] esse, non ficte, sicut a poetis Vulcanus ignis dicitur, sed vere, ut Apostolus sensit, tam ex ipsius verbis, ubi: Deus noster ignis consumens est (Hebr. XII, 23), quam in eo [527 1Kb] , quod Spiritus sanctus verus in Trinitate perfecta Deus, in igneis linguis super apostolos descendit, orthodoxus quisque intelligit. [Col. 0580C] Hanc igitur ternam [528 1Kb] igneamque distillationem Trinitas sancta utrum pro alicujus astantis approbanda [529 1Kb] devotione egit [530 1Kb] , quam eadem forte tunc igniverat [531 1Kb] , ut ostenderet foris quod intus agebat, aut propter commendanda sanctorum patrocinia---quod magis credibile est---quae ibi populus devote frequentabat, nobis [532 1Kb] quidem latet, sed ei, qui omnia facienda praevidet [533 1Kb] et facta moderatur et regit, procul dubio patet.

42 [534 1Kb] Magnitudine seu enormitate suscepti operis devicti [535 1Kb] et enervati, plura praetermittimus. Unum hoc ultimum et omnibus praedicatum pluribusque sui comperto notissimum dicemus; quod videlicet nullus qui ecclesiae illi unquam intulit dampnum, gloriatus sit in annum. Et si forte pro quolibet [536 1Kb] , [Col. 0580D] ut assolet, injuste illato dampno monachi ex majori monasterio, quod quidem inferius est, montem [Col. 0581A] sancti Ursmari scandunt reclamaturi, creditur, nec vana spes est, nunquam inultum iri. Experti sunt hoc plerique, et sero licet ingemuere. Nimirum locum, quem rexit corpore vivens, tuetur meritis, cum Christo regnans et in ipso gaudens.

43 [537 1Kb] Presbyter est quem Osingerum nominant [538 1Kb] , qui ita paralisi erat dissolutus, ut cervix in ipsa junctura resiliret [539 1Kb] . Quid dicam, quod loqui non poterat, cui omnium membrorum officia, solo spiritu anhelante, defecerant. Hic in hac valitudine annum explens, alterius solatio, elemosinis fidelium sustentabatur. Jacebat autem in villa Fleon dicta, cui vicina [540 1Kb] est illa nativitatis sancti [541 1Kb] Ursmari ministra, in qua erat ecclesiola lignea, quam ferunt eum propriis manibus compaginasse et in praedio [Col. 0581B] suo dedicasse. Quadam die euntibus quibusdam cum plaustris in Augusta Viromandorum [(132) 1Kb] mercandi gratia, rogavit virtute qua poterat, ut superpositus plaustro ad supradictam ecclesiolam duceretur. Factum est. Positus est in ecclesia [542 1Kb] , et ibi pernoctavit. Mane autem facto, voluit temptare, confisus de Dei misericordia et sancti Ursmari intercessione, [Col. 0582A] utrum per se in ipso grabato posset sublevatus residere. Fecit, miratus est rem. Deinde paulatim reviviscendo, viribus in membris resumptis [543 1Kb] , erexit se, et ambulavit, gratias agens Deo et patrocinatori suo. Nos postea frequentibus ejus missarum celebrationibus usi [544 1Kb] sumus in eodem loco. Sanus ipse de reliquo, praeterquam cervix quae resilierat [545 1Kb] parum retorta videretur, puto propter commemorationem tam mirifici beneficii, ad populandum omnibus, quantum valeat in conspectu Domini meritum sancti sui.

44. Retulit isdem presbyter nobis, quod [546 1Kb] quadam die in ipsa ecclesia, cui in recompensatione beneficii jam dicti deserviebat [547 1Kb] , dum [548 1Kb] missas ageret, lecto evangelio, vas quod consuetudinaliter [Col. 0582B] juxta altare cum vino pendebat, in calicem versat, sed vinum ita congelatum erat, ut nec gutta proflueret. Dat vasculum clerico ministranti, ut glaciem igni resolvat; ipse interim officium percelebrat; dum tardatur, ille respexit ad calicem, qui plenus vino inventus est, adeo ut pene excresceret




ANNO DOMINI DCCCCXCI.
ERKEMBALDUS ARGENTINENSIS EPISCOPUS.




[Col. 0581]
NOTITIA HISTORICA IN ERKEMBALDUM.
(Gall. Christ.)

[Col. 0581C] Erkembaldus a puero litteris humanioribus apprime excultus librorum semper studiosus fuit. Promotus ergo exigentibus meritis an. 965 ad episcopatum Argentinensem, cum jam, ut diximus, decessoris esset coadjutor, inauguratur a Guillelmo archiepiscopo Moguntino, inde praesulum 17 ipse consecrator, inter quos duo Moguntinenses archiepiscopi Hatto et Rupertus numerantur. An. 966 Altorfii consecravit ecclesiam. Eum Joannes papa XIII summis laudibus effert in epistola, qua illi sedis apostolicae protectionem in omnibus spondet. Neque minori fuit in pretio apud Ottonem II imperatorem, a [Col. 0582C] quo sui regiminis anno 17 insigne privilegium obtinuit datum anno 982, indict. X, octavo Idus Januarii, anno imperii ejus decimo quinto, regni autem 25. Illud recitat R. P. Laguille in Probationibus historiae Alsatiae pag. 23. Vitam clausit Erkembaldus an. 991, VI Idus Octobris ex chronographo Saxonae apud Ekcardum, pag. 363 et ex Necrol. Fuldensi, ait Nuperus auctor proxime laudatus. Plurimorum ex antecessoribus vitam descripsit metrico sermone, quod opus una cum libris undequaque collectis in bibliothecam ecclesiae suae congessit.




[Col. 0583]
SUSPIRIUM ERKEMBALDI Seu soliloquium et oratio ad Deum qua utebatur quoties cantantes in ecclesiis audivit. (G)*

[Col. 0583A] Domine, qui es omnium qui tui esse contendunt, quem omnis amat, qui scit; et non amat qui nescit; et nescit, qui non amat. Da mihi, ut nesciam me; te autem sciam et amem. Velim, Domine, scire, quid sit, Laetentur coeli, et exsultet terra, ac sequentia. Quid aliud, laetentur coeli, misi exsultent justi? Scriptum est: Laetamini in Domino, et exsultate, justi. Gaudeant justi, fleant injusti. Quid ego? Laetor, an fleo? Non laetor, quia non coelum. Si coelum essem, gauderem. Cum autem me dejiciam, dilacerem, et in nihilum redigam, Quoniam sagittae tuae infixae sunt mihi, tu elevas, et consolaris, et dicis: Exsultet terra. Gratias ago. Scio, terra sum; sed tu potes facere coelum. Sat mihi, Exsultet terra, dixisti, laetentur coeli. Adjunxisti, et exsultet terra, [Col. 0583B] laetificasti coelos, consolatus es terram. Dixi, non laetor. Peccator hoc dixi, de meo dixi; sed de tuo dicis Exsultet terra, et quoniam tuum laetificasti, meum mentiar, et exsultem. Exsultem autem te quia propter te, et in te gaudeam. Tu ipse scis si meum. [Col. 0584A] Quid scis? Quando me agnosco, ingemisco, aut fleo: quando te agnosco, resipisco et respiro. Me meum contristat, movet ac perturbat: tuum consolatur, stabilit, laetificat. Per me cado; per te me resurrecturum scio. Quia me casurum scio, non laetor coelum, quod est firmamentum, quia me resurrecturum spero. Exsultet terra, quae est lutilatio, dicat propheta, dicat psalmista, et nos dicamus: Laetentur coeli, exsultet terra. Si arbiter coeli vult, cur non exsultet terra? Exsultet terra, quod sibi vult? Jubilate, montes, laudem. Non jubilo, non laudo. Cur? Quia non sum mons, vallis sum, peccator sum. Dixit mihi Deus, Quare enarras justitias meas et assumis testamentum meum per os tuum? At quoniam praecipitur, omnis spiritus laudet Dominum; et quia [Col. 0584B] Dominus veniet, et pauperum suorum miserebitur jubilo, et laudo, atque non obliviscor cujus illud, miserentis Dei. Fletum, peccatum, risum fecit mihi Deus.




[Col. 0583]
ERKEMBALDI POEMATIA.



Epigramma.


A nobis oculus juste liber iste vocatus
Segnibus, ac pigris plurima clausa videt.



Tetrastichon.


Verax vir gaude virtutum stemma tuarum
Tu securus eris, quia certo calle viabis:
At qui mentiris cito post factum capieris,
Fallens fallaci sis fando famine fallax.




[Col. 0583]
LEGES MUNICIPALES QUAS ARGENTINENSI CIVITATI DEDIT ERKEMBALDUS.
(Grandidier, Hist. de Strasbourg.)


HEC SUNT JURA ET LEGES CIVITATIS ARGENTINENSIS DE PACE IN CIVITATE TENENDA ET NE PREDA VEL FURTUM INTRODUCATUR.

[Col. 0583C] I. Ad formam aliarum civitatum in eo honore condita est Argentina, ut omnis homo tam extraneus quam indigena pacem in ea omni tempore et ab omnibus habeat [(1) 1Kb] .

II. Si quis foris peccaverit et ob culpae metum in eam fugerit, securus in ea maneat. Nullus violenter [Col. 0584C] in eum manum mittat: obediens tamen et paratus ad justitiam existat.

III. Nemo predam, aut furtum in eam inducat, vel conservare audeat, nisi redditurus rationem omni querenti.

IV. Nullus captivum introducat, nisi presentet [Col. 0585A] eum causidico, vel judici, qui ad justiciam ipsum conservet.

V. Omnes magistratus hujus civitatis ad episcopi spectant potestatem, ita quod vel ipsemet eos instituet, vel illi quos ipse statuit. Majores enim ordinabunt minores, prout sibi subjecti sunt.

VI. Nulli autem episcopus officium publicum committere debet, nisi qui sit de familia Ecclesie sue [(2) 1Kb] .

VII. Quatuor autem officiatos, in quibus urbis gubernatio consistit, episcopus manu sua investit, scilicet scultetum, burcgravium, thelonearium et monete magistrum.

De sculteto, qui et causidicus dicitur, primum exequimur.



VIII. De jure sculteti [(3) 2Kb] .

[Col. 0585B] Causidici jus est duas sub se ordinare personas vicarias, quas judices appellare solet, adeo honestas, quod burgenses cum honore suo coram eis in judicio stare valeant.

IX. Item ad causidicum pertinet statuere tres personas, quas heymburgen [(4) 1Kb] dicimus, unum in interiori scilicet veteri urbe, et duos in exteriori, et custodem cippi [(5) 1Kb] , sive carceris, in quo rei custodiuntur. Hec autem singulorum sunt officia.

X. Causidicus judicabit pro furto, pro frevela, pro geltschulda [(6) 1Kb] in omnes cives urbis, et in omnes ingredientes eam de episcopatu isto, nisi rationabilem [Col. 0586A] opponant exceptionem, preter ministeriales ecclesie, et eos qui sunt de familia episcopi, et qui ab ipso sunt officiati.

XI. Habet autem potestatem cogendi et constringendi judicatos, quam vocant bannum [(7) 2Kb] , non ab episcopo, sed ab advocato. Illam enim potestatem, que spectat ad sanguinis effusionem, suspendendorum, decollandorum, truncandorum et hujusmodi pro qualitate delictorum ecclesiastica persona nec habere, nec dare debet. Unde postquam episcopus advocatum posuerit, imperator ei bannum, id est, gladii vindictam in hujusmodi dampnandos et omnem potestatem stringendi tribuit.

XII. Hanc igitur cum non habeat nisi ex gratia advocatiae, justum est ut nulla ratione eam neget [Col. 0586B] causidico, theloneario, monete magistro, quoscunque statuerit episcopus, de quo tenet advocatiam.

XIII. In hanc igitur civitatem judicandi potestatem nemo habet, nisi imperator, vel episcopus, vel qui de ipso (episcopo) habent.

XIV. Judicum, quos causidicus sub se habet, potestas judicandi non est in furta, vel frevelas, sed tantummodo in geltschuldas.

XV. Locus autem judiciorum est in foro juxta sanctum Martinum; ideoque nullus, de quo fit querimonia, vocandus est in domum causidici, vel judicis, sed tantum ad locum predictum publicum.

[Col. 0587A] XVI. Si tamen aliquos vocaverint in domos suas judices, sive causidicus, illique non venerint, non ideo culpabiles erunt alicujus compositionis.

XVII. Officium custodis cippi, sive carceris est omnes custodie sue commissos diligenter servare.

XVIII. Quod si aliquem perdiderit, vicem ejus culpe subibit, nisi violenter ei ablatus fuerit [(8) 1Kb] .

XIX. Ejus etiam officium est ad suspendium dampnatos ad patibulum educere, oculos dampnati panno preligare, patibulum erigere, scalam apponere, usque ad scalam reum applicare: tunc demum assumet eum vicarius advocati, et laqueo collo innexo illum suspendet.

XX. Si vero non fuerit presens vicarius advocati, servabitur reus in custodia, quousque causidicus [Col. 0587B] causam hanc referat ad episcopum.

XXI. Item, si quis dampnationem pellis et pili acceperit, hanc penam cipparius infliget.

XXII. Si quis vero dampnatus fuerit manu, idem cipparius tenebit bartam [(8*) 1Kb] , vicarius advocati librabit malleum ligneum et amputabit manum.

XXIII. Idem advocati vicarius eruet oculos [(9) 1Kb] , truncabit testiculos, decollabit, et ceteras penas omnes exequetur pro varietate criminum.

XXIV. Est item cypparii officium, ut ita sit obediens theloneario et monetario, sicut causidico.

XXV. Pulsatos etiam coram causidico, vel judicibus vocare debet ad judicium.

XXVI. Est autem iste modus vocationis. Nominabit hominem pulsantem, intimabitque adversario [Col. 0587C] suo quod pulsatus sit, vel viva voce presenti ubicunque ei occurrerit, vel ad domum illius nunciabit primo, secundo, tercio ad inducias noctis unius.

XXVII. Si facta una vocatione, vel secunda, vel tercia non venerit, et nuncius judicis probaverit tercia manu, quod tres illas vocationes, vel saltem primam ore ad os fecerit, ille judici componet triginta solidos [(10) 2Kb] .

XXVIII. Vocatus autem ad judicium tempore prime se presentare debet, et quamdiu judex sedebit [Col. 0588A] in judicio, tamdiu pulsatorem expectabit, aut licentia judicis recedet. Non autem ideo debet ei negare licentiam abeundi, si petierit. Quod si judex appellaverit eum, quod constituto tempore non venerit, ille jurabit se ibi fuisse, aut componet ei.

XXIX. Causidicus, vel judex nihil judicare debet, nisi quod coram ipso delatum fuerit. Qui si convictus fuerit sine judiciario ordine et justo judicio aliquid fecisse, de jure perdet officium suum.

XXX. Civem in procinctu itineris existentem scilicet jam navim ingredientem, aut equum, vel currum ascendentem nullus concivium suorum per querimoniam impedire debet. Sed quia adeo se neglexit, quod causam suam in illum articulum distulit, justum est, ut quicquid adversus illum habet usque [Col. 0588B] ad reditum ejus differat.

XXXI. Si quis concivem suum pulsaverit extra civitatem coram alio judice, pro hac culpa debet componere, et judici civitatis, et ei quem pulsavit, dampnumque illi restituere, quod ex querimoniis ejus acceperit [(11) 1Kb] .

XXXII. Nulli solvenda est compositio, nisi cui facta est compositio.

XXXIII. Omnis autem compositio, que pro frevela fit, ascendit ad triginta solidos. Compositio, que fit pro geltschulda, pulsatoris est illius missetat qui pulsatus est, judicis vero est tertia pars illius missetat.

XXXIV. Si quis fecerit compositionem judici et pulsatori, illamque ad certas inducias non persolverit, [Col. 0588C] si causa usque ad finem rationabiliter fuerit perducta, servandus est in publica custodia, quousque reddat primo pulsatori suam compositionem, deinde judici.

XXXV. Si quis alium fuerit injuriatus verbo, vel facto in populo, si ambo volunt stare ad judicium populi, judex determinabit secundum judicium et dictum populi. Sin autem pulsatus simplici sua assertione se expurgabit, vel eum ille convincere poterit duello.

[Col. 0589A] XXXVI. Si quis concivem suum sine judice, vel nuncio judicis infra septa domus sue, vel atrii sui temere invaserit, componet judici triginta solidos pro frevela: illi, quem invasit, componet suam missetat [(12) 1Kb] triplicatam.

XXXVII. In omnes curias fratrum de claustris, vel ministerialium, in quibus ipsi corporaliter non habitaverint, jus habet scultetus, vel judex vocandi ad judicium et cogendi inhabitatorem.

XXXVIII. Similiter, et ministros fratrum de quocunque claustro jus habet judicandi de ipsis, scilicet in causis pertinentibus ad mercaturam, si volunt esse mercatores.

XXXIX. Quicunque intraverit civitatem debitor [Col. 0589B] existens alicujus hominis, si pulsatus fuerit coram judice, canonicus, vel ministerialis, in cujus domum ille forte hospes intravit, presentabit eum sculteto ad justiciam: quod si non fecerit, pro illo respondere tenebitur.

XL. Omnium compositionum factarum pro furto et pro frevela due partes sunt causidici, tercia advocati. In quibus talis est servanda distinctio. Si compositio facta fuerit advocato, ejus est dividere sibi terciam partem, causidico duas. Ipse enim accipiet compositionem sibi factam, et quamcunque summam in accipienda compositione ipse formaverit, sive parvam, sive magnam, illam causidicus nec minuere, nec augere debebit, sed ratam habebit.

[Col. 0589C] XLI. E contrario, si facta fuerit compositio ipsi causidico, ejus erit jus accipere duas partes, et terciam advocato dare. Et similiter quancunque compositionis ipse summam formaverit, advocatus non cassabit.

XLII. Advocatus autem non debet judicare nisi in palacio episcopi. Quod si in domum suam aliquem vocaverit, ille, qui non venerit, non ideo quicquam ei componet.

XLIII. Mortuo vero advocato, vel vacante advocatia quocunque modo, episcopus nullum advocatum ponere debet sine electione et consensu canonicorum, ministerialium et burgensium [(13) 1Kb] .



XLIV. De officio burcgravii et Theloneo ejus.

[Col. 0589D] Ad officium burcgravii pertinet ponere magistros omnium officiorum fere in urbe, scilicet sellariorum, [Col. 0590A] pellificum, cyrothecariorum, sutorum, fabrorum, molendinariorum, et eorum qui faciunt vasa vinaria et picarios, et qui purgant gladios, et qui vendunt poma, et cauponum [(14) 2Kb] . Et de eisdem habet potestatem judicandi, si quid deliquerint in officiis suis.

XLV. Locus autem judicationis et emendationis eorum est in palacio episcopi.

XLVI. Si qui vero predictorum inobedientes facti fuerint burcgravio, ipse causam defert ad episcopum.

XLVII. Item ad jus burcgravii spectat quedam thelonea accipere, ut gladiorum qui vaginis inclusi portantur in foro venales. Aliorum autem, qui in navibus de Colonia, vel undecunque portantur, theloneum [Col. 0590B] accipiet thelonearius.

XLVIII. Item olei, nucum, pomorum undecunque adducta fuerint et vendita pro nummis, theloneum accipiet burcgravius. Si vero pro sale, vel vino, vel frumento, vel quocunque alio precio vendita fuerint, theloneum dividet burcgravius cum theloneario.

XLIX. Preter predicta, omnia thelonea alia pertinent ad officium thelonearii, quae tamen fiunt diverso modo.

L. Si quis de navi una in alteram navim mercaturas suas transposuerit, de utraque navi dabit quatuor denarios.

LI. Quicunque mercator transierit in hanc civitatem cum soumis suis, si nichil vendiderit vel emerit, [Col. 0590C] nullum theloneum dabit.

LII. Quicunque de familia Ecclesie hujus vir, vel mulier vendiderit in hac civitate res, quas vel manibus suis fecerit, vel que creverint ei, non dabit theloneum. Et si quid emerit ad opus suum, quod gracia lucri vendere noluerit, similiter theloneum non dabit. Si quis tamen imposuerit ei, quod res vendite sibi non creverint, ab ipso facte non fuerint, vel causa lucri emerit, simplici manu sua se expurgabit.

LIII. Si quis emerit, vel vendiderit citra quinque solidos, theloneum non dabit.

LIV. De quinque solidis nummum dabit, de talento quatuor, de equo quatuor, de mulo quatuor, de asino denarium.

[Col. 0590D] LV. Theloneum de carbonibus et de canapo thelonearius non accipit, quod episcopi hucusque sumpserunt, [Col. 0591A] sicut et bannum de vino [(15) 3Kb] et panes, qui dicuntur bernbrot [(16) 2Kb] , obtinuerunt.



LVI. De officio theolonearii.

Ad officium thelonearii pertinet omnes mensuras minutas, sive grandes in sale, in vino, oleo, frumento a magistro cauponum formatas ignito ferro cauteriare; et eas nulli debet concedere, nisi forsan concivi suo ad amam vini [(17) 1Kb] , vel quartale frumenti, et in hujusmodi parvis et sine pretio.

LVII. Has tamen quicunque civium voluerit ad opus suum habere, licet ei, ita quod ex thelonearii consciencia et per ipsum signate sint. Sicut etiam licet unicuique burgensium pondera librarum in domo sua propria habere, ita tamen quod a monetario sint formata.

[Col. 0591B] LVIII. Est item officium thelonearii omnes pontes de nova urbe, quotquot fuerint necessarii, et Burcgravii omnes de veteri construere ita firmos, quod cum plaustris et jumentis suis quilibet secure possit transire. Quod si ex vetustate, vel nimia attritione, vel quacunque debilitate pontium aliquis dampnum accepit, thelonearius, aut burcgravius singuli in suis cogentur de jure restituere.



LIX. De officio magistri monetariorum.

Sequitur de officio monetarii. Hic ex jure potestatem habet judicandi in falsam monetam, et in ipsos falsarios, tam in civitate, quam extra per totum episcopatum, sine omni judicum contradictione.

LX. Ubicunque invenerit falsarium in toto episcopatu, adducet eum in civitatem, et secundum judicium [Col. 0591C] civitatis judicabit.

LXI. Debet autem moneta esse in eo pondere, quod viginti solidi faciant marcam, qui denarii dicuntur pfundig. Et hec stabilis et perpetua currere [Col. 0592A] debet in hoc episcopatu, nisi forte falsata fuerit. Tunc enim per concilium sapientum mutabitur secundum aliam formam, non secundum pondus.

LXII. Locus autem percutiende monete est juxta piscatores (codex secundus legum legit: est prope forum juxta stationem carnificum). In una autem domo percutiendi sunt denarii, ut omnes invicem opera manuum suarum videant.

LXIII. Nullus facere denarios debet, nisi qui sit de familia hujus Ecclesie.

LXIV. In loco, ubi cambitores sedent, nullus alius homo argentum emere debet, nisi soli denariorum percussores. Alibi per totam civitatem emant et vendant argentum quicunque volunt, nisi propter novam monetam interdictum fuerit.

[Col. 0592B] LXV. Quanto nova moneta percutitur et vetus interdicitur a die interdictionis nunciabuntur terne quatuordecim dierum inducie, scilicet sex septimane, in quibus monetarius quemcunque voluerit potest impetere, quod interdictam monetam acceperit. Quod si ille negare voluerit, cum septima manu jurabit se non fecisse, alioquin componet monetario sexaginta solidos.

LXVI. Finitis sex septimanis, nullum impetere debet, nisi quem viderit accipere interdictam monetam.

LXVII. Si viderit, accipiet denarium, ducet eum in judicium, ibique ipsum pulsabit. Et si ille negaverit, cum honestis tribus personnis convincet eum [Col. 0592C] quod acceperit, et convictus sexaginta solidos componet ei. Quod si noluerit eum convincere, ipse manu sua se expurgabit.

LXVIII. Non licet autem aliquem impetere, nec [Col. 0593A] debet quisquam componere, nisi pro denariis, qui dicuntur phundig.

LXIX. Si quis etiam coram monetario dampnationem manus acceperit, judicabitur sicut supra coram causidico.

LXX. Si episcopus voluerit argentum de camera sua fundere, et inde denarios percuti, accipiet illud magister monete, et dividet inter monetarios, ut inde denarios faciant. Et si denarii sunt phundig, reddet de marca viginti solidos, minus duobus denariis.

LXXI. Si autem in quocunque pondere leviori percussi fuerint, semper duobus denariis minus reddetur de marca.

LXXII. De camera episcopi ministrabuntur eis [Col. 0593B] carbones. Ad marcam dantur tria sextaria carbonum.

LXXIII. Quando novam monetam episcopus percuti jubet, a principio quinque solidi fiunt in ea forma et pondere, quo moneta cursura est.

LXXIV. Hos servabit burcgravius, quandiu moneta illa durabit, racione ut: Si forte moneta illa falsata esse accusetur, per illos quinque solidos examinetur et certificetur.

LXXV. Monetarius quoque jurabit, quod in eo pondere et forma, quam illi quinque solidi habent, monetam sit percussurus.

LXXVI. Quando monetarius ferramenta, in quibus denarii formantur, episcopo resignabit, reddet ei duo in forma nummorum et duo in forma obulorum. [Col. 0593C] Preterea alia omnia ita ex toto resignabit, quod jurabit se non habere plura, nec scire aliquem habere. In quibus forme delebuntur et frangentur, fragmentaque monetario reddantur, aut ipse cum licentia episcopi integra et illesa retinebit.

LXXVII. Quicunque jus monetariorum habere desiderat dimidiam marcam auri dabit episcopo, monete magistro quinque denarios auri, monetariis viginti solidos gravis monete.

LXXVIII. Quando episcopus monetam mutare voluerit, ferramenta monete per sex ebdomadas dabit.

LXXIX. Quicunque monetarius extra civitatem habitans in civitate argentum emerit, justiciam monete persolvat.

[Col. 0593D] LXXX. Quicunque muros, vel vallum civitatis dissipaverit, componet quadraginta solidos burcgravio.

LXXXI. Quicunque super stratam edificaverit, similiter dabit ad emendationem burcgravio. Nulli vero debet licentiam dare.

LXXXII. Nemo fimum, aut purgationem ante domum suam ponat, nisi statim educere velit; exceptis locis ad hoc statutis, scilicet juxta macellum, item juxta sanctum Stephanum, itemque juxta puteum in foro equorum, et apud locum qui dicitur Gewirke.

LXXXIII. Vallum civitatis debet in circuitu habere extra a muro sexaginta pedes, intus triginta pedes.

[Col. 0594A] LXXXIV. Quicunque molendinum facere voluerit, licentiam a burcgravio et consensum burgensium queret: quibus duobus habitis, aureum nummum burcgravio dabit.

LXXXV. Nemo tribuat theloneum de nattis, de pullis, de anseribus, de ovis, de porris, de caulibus et aliis quibuscunque oleribus, de scutellis, de bechariis, nisi vendat valens quinque solidos.

LXXXVI. Nemo porcos in civitate debet habere, nisi pastori eos committat.

LXXXVII. Curtis autem, ubi porci pascuntur, est inter portam, que dicitur vellemannes burgetor, et aliam portam proximam.



LXXXVIII. De jure episcopi.

Ad jus episcopi pertinet, ut de hac civitate habeat [Col. 0594B] viginti quatuor legatos, et hos tantum de genere mercatorum. Quorum officium est infra episcopatum tantum facere legationes episcopi ad homines suos. Qui si dampnum interim aliquod passi fuerint, vel in persona, vel in rebus suis, quas in itinere duxerint, episcopus debet eis restituere.

LXXXIX. Debent singuli singulis annis hujusmodi legatione ter fungi cum expensis episcopi. Hiis ex parte episcopi talis honor exhibendus est, quod in suis festivitatibus, quando homines suos invitaverit, debent honestas coram ipso sedes habere ad prandium, ut eisdem hominibus suis eo nociores efficiantur.

XC. Cum episcopus intraverit civitatem, equi stabulandi sunt in dominico stabulo, quod incipit ab [Col. 0594C] hospitali et procedit in circuitu muri usque ad pomerium episcopi.

XCI. Si plures habuerit equos, assument eos causidicus, vel judices sui, et marscalcus et stabulabunt eos in domibus, ubi peregrinorum solent esse hospicia. Si plures equos habuerit, non ponet eos de jure in aliquibus aliis domibus civitatis, nisi id per preces obtinere poterit.

XCII. Si autem imperator, vel rex intraverint, equi sui ubique hospitabuntur.

XCIII. Debent etiam singuli burgenses in singulis annis quinquies operari numero dierum in dominico opere, exceptis monetariis omnibus, qui sunt de familia ecclesie, et exceptis duodecim inter pellifices, [Col. 0594D] et exceptis sellariis omnibus, et quatuor inter cyrothecarios, et quatuor inter panifices, et octo inter sutores, et fabris omnibus, et carpentariis omnibus, et carnificibus, et cupariis vinariorum vasorum.



XCIV. De curti dominica.

Ad curtim dominicam, que est infra civitatem, dabit causidicus tredecim boves ad aratra episcopi, quos sumet de casu hominum Ecclesie morientium, et jumentum unum, quod magister curtis equitabit et semina ducet ad agros.

XCV. Dabit etiam duodecim sues et duos verres, unum ad opus episcopi, alium ad opus burgensium.

XCVI. Episcopus in eadem curti ponet stadelarium. [Col. 0595A] Stadelarius dabit aratrum et egedam [(18) 1Kb] .

XCVII. Cetera omnia, que necessaria sunt, prebebit causidicus, excepta mercede et annona servientium.

XCVIII. Judicum uterque dabit in messibus quinque solidos, et magister molendinariorum unum solidum, et magister cauponum unum solidum, ad emendum panem in messibus.

XCIX. Et quando trituratur frumentum episcopi, dabit utrique judici maldrum unum [(19) 1Kb] , quia judices et precones custodire debent frumentum episcopi in messibus, dum metitur.

C. Boves ad aratra episcopi pertinentes non debet causidicus in alium usum applicare, nisi foret ad colendam suam schuchbuze, nec episcopus in [Col. 0595B] alios aliquos usus transferre, nisi aratri sui.

CI. Si inter hos boves unus, vel duo, vel plures senio, vel aliquo alio modo, freter morbum contagii, fuerint inutiles redditi ad culturam, carnifices debent carnes eorum vendere, et nummos causidico dare, et interim nulle alie carnes vendende sunt.



CII. De pellificibus.

Inter pellifices duodecim sunt, qui cum expensis episcopi facere debent pelles et pellicia, quantum episcopus habuerit necesse. Horum materiam magister pellificum, assumptis secum quotquot fuerint necessarii de his duodecim, emet de argento episcopi vel Maguntie, vel Colonie. Si dampnum aliquod in via acceperint tam in rebus, quam in captivitate, episcopus debet eis restituere.



CIII. De fabris.
[Col. 0595C]

Fabrorum jus est, quando episcopus ierit in expeditionem imperatoris, quod quilibet faber dabit equorum ferramenta quatuor cum clavis suis, de quibus dabit episcopo burcgravius ad viginti quatuor equos, reliqua sibi retinebit.

CIV. Si ierit episcopus ad curiam, quilibet dabit duo ferramenta cum clavis suis, de quibus burcgravius ad duodecim equos dabit episcopo, reliqua retinebit.

CV. Preterea fabri debent omnia facere, que necessaria habuerit episcopus in palacio suo, sive in januis, sive in fenestris, sive in januis vasorum, que de materia ferri fieri conveniat, data eis materia ferri, et ministrata interim vivendi expensa.

[Col. 0595D] CVI. Si castrum aliquod episcopus obsederit, vel ei obsessum fuerit, trecentas sagittas dabunt. Si pluribus eguerit episcopus, de sumptibus suis et expensis sufficienter amministrabunt.

CVII. Clausuras et catenas ad portas civitatis obserandas, [Col. 0596A] datis sibi de republica sumptibus et expensis, facere debent.



CVIII. De sutoribus.

Inter sutores octo sunt, qui episcopo eunti ad curiam, vel, expeditionem imperatoris dabunt thecas candelabrorum, baccinorum [(20) 1Kb] et cyphorum. Reliqua omnia, quecunque necessaria fuerint ad predicta, vel ad obsidiones castrorum, sive in bulgis, sive in bustris [(21) 1Kb] , sive in quacunque conveniente predictis negociis suppellectile de nigro corio facienda de sumptibus et expensis episcopi, facient.



CIX. De cyrothecariis.

Quatuor inter cyrothecarios eunti episcopo ad curiam, vel expeditionem dabunt quantumque fuerit necessarium de albo coreo ad thecas candelabrorum, [Col. 0596B] baccinorum et cyphorum. Reliqua omnia, quantumcunque fuerint necessaria ad predictas res, et ad castrorum obsidiones, de albo coreo facient de sumptibus et expensis episcopi.



CX. De sellariis.

Sellarii episcopo eunti ad curiam duas sellas soumarias dabunt, ad expeditionem imperii quatuor. Si pluribus eguerit, de sumptibus et expensis episcopi facient.



CXI. De purgatoribus gladiorum.

Episcopo eunte in expeditionem, vel ad curiam, qui gladios poliunt debent purgare gladios et galeas vicedomini, marscalci, dapiferi, pincerne, camerarii et omnium, qui necessarii et cotidiani sunt ministri episcopi. Preterea purgabunt venabula episcopi, si [Col. 0596C] necesse fuerit.



CXII. De becherariis.

Becherarii omnes becharios, quoscunque necessarios habuerit episcopus vel in curia sua, vel imperatoris, cum eum adierit, vel proficiscens ad curiam imperatoris, de sumptibus et expensis ipsius, facient. Magister autem cupariorum dabit materiam lignorum. Praeterea cottidie dabit ligna becherariis episcopi.



CXIII. De cupariis.

Cuparii, data materia lignorum a magistro suo, et circulis ligaminibusque datis a cellerario episcopi, facient omnia quaecunque necessaria habuerit episcopus domi existens, vel imperator, vel imperatrix cum presentes fuerint, ad balnea sua, et preterea [Col. 0596D] ad coquinam, et ad opus pincernarum. Similiter et cum vadit ad curiam, eadem omnia prebebunt cum sumptibus et expensis episcopi. Preterea omnia vasa vinaria parva et magna episcopi ligabunt, cum sumptibus et expensis ejus.



CXIV. De cauponibus.
[Col. 0597A]

Cauponum jus est singulis diebus lune purgare necessarium episcopi et granarium, si habere voluerit.



CXV. De molendinariis.

Molendinarii et piscatores debent episcopum in aqua vehere quocunque voluerit inter Rust superius et Velletor inferius; quibus thelonearius prebebit naves quotcunque fuerint necessarie. Ipsi enim cum remis suis intrabunt et reducent eas ad pomerium episcopi, unde et duxerunt cum expensis ipsius. Dabunt autem piscatores duos viros, molendinarii tercium virum. Si de sua negligentia naves perdiderint, solvent. Si vi fuerint eis ablate, episcopus restituet.



CXVI. De piscatoribus.
[Col. 0597B]

Piscatores debent piscari ad opus episcopi inter nativitatem sancte Marie et festum sancti Michahelis singulis annis tribus diebus et tribus noctibus, [Col. 0598A] cum omnibus suis instrumentis, cum aqua plus fuerit idonea, inter Velletor inferius in Reno et Rust superius; in Alsa usque Ebersheim, in Bruscha usque Mollesheim, in Schuttura usque Merburg, in Kintsika usque Kinzdorff, cum expensis episcopi. Infra terminos hos nullus eos excludere audeat ab aliqua aqua, nisi que sub claustris coarctata est.

CXVII. In Bruscha a vallo superiori civitatis usque ad inferius, juxta sanctum Stephanum, nullus audeat piscari sine licentia episcopi, vel dapiferi sui.



CXVIII. De carpentariis

Carpentarii singulis diebus lune debent in opus episcopi ire cum expensis ipsius. Cum summo mane venerint ante palacium, non audeant recedere ante [Col. 0598B] sonitum campane, que ad missam mane pulsatur. Si interim non fuerint in opus episcopi assumpti, liberi illa die recedant. Non sunt cogendi ire in alicujus opus alterius, nisi episcopi.




ANNO DOMINI DCCCCXCII
ADSO DERVENSIS IN PARTENSI CAMPANIAE PAGO COENOBII MONACHUS.




[Col. 0597]
NOTITIA HISTORICA.
(Apud Oudinum, Supplementum de Scriptoribus ecclesiasticis, p. 308.)

Adso monachus divi Benedicti, postea Dervensis abbas factus, circa annum 980, insigni litteratura et in temporalibus oeconomia refulsit, cujus laudes abunde exsequitur auctor libri Miraculorum sancti Bercharii abbatis Dervensis, quem evulgavit Joannes Mabillon saeculo II Sanctorum ordinis divi Benedicti, pagina 844. Ibi num 11: Postmodum excedente vita domno Alberico, Adso abbas effectus, basilicam sanctorum a beato Berchario quondam exstructam parvissimam reputans, maximi templi fundamenta jecit: duas villas Drejam et alteram quae vocatur Puellare-Monasterium incuria antecessorum amissas, coenobio recuperavit, etc. Scripsit Vitam sancti Bercharii quae habetur Saeculo II. Sanctorum ordinis D. Benedicti, pag. 831; Gesta quoque sancti Basoli confessoris, quae ibidem pag. 67; Translationem et Miracula ejusdem sancti Basoli, quae Saeculo IV Sanctorum ord. div. Benedicti tom. II, pag. 137; item Vitam sancti Frodoberti abbatis primi Cellensis prope Trecas, quam habes Saeculo II Sanctorum ordinis divi Benedicti, pag. 626, cum Historia Translationis reliquiarum ejusdem sancti Frodoardi, Saeculo IV, istorum Sanctorum tom. II, pag. 243. Denique Vitam Mansueti primi Tullensium episcopi. Mortuus est Adso anno 992. De quo in praeludiis suis ad dictas legendas Joannes Mabillon.




[Col. 0597]
DE ANTICHRISTO.

(Vide inter Alcuini Opera, Patrologiae tom. CI, col. 1289.)




[Col. 0599]
VITA S. FRODOBERTI ABBATIS PRIMI CELLENSIS PROPE TRECAS, AUCTORE ADSONE ABBATE DERVENSI.
(Apud Mabill., Acta sanctorum, Saec. II, Camuzati Promptuario et Bollando.)





OBSERVATIONES PRAEVIAE.

1. Vitam S. Frodoberti [S. Fraubert], abbatis ac conditoris monasterii S. Petri, in insula Germanica, prope Trecas Campaniae civitatem, licet justo brevius scriptis alligavit Lupellus' (infra, n. 21), ejus discipulus: cujus lucubrationem utique deperditam auxit exornavitque alter monachus Cellensis anonymus, etsi longe posterior aetate, non tamen auctoritate aut eruditione destitutus. Hunc monachum Cellensem fuisse, conjicimus ex Vitae subjectae num. 11, nec longe post translationem, tempore Caroli Calvi factam, vixisse colligimus ex num. 23, ubi de Frodoberti statura loquens ait: Ut illi quoque perhibent, qui ejus sacratissimi corporis ossa se aspexisse fatentur. Nisi fortean is est Adso abbas Dervensis, qui, Odonis abbatis Cellensis precibus, Vitam confessoris Christi Frodoberti primi ipsius monasterii (Cellensis seu insulae Germanicae) instauratoris et abbatis sermone veracissimo et simplici stylo exaravisse, saeculo scilicet decimo, legitur in libro II De Gestis S. Bercharii abbatis. Quidquid sit, solam hanc nancisci potuimus lucubrationem, cui in codice ms. monasterii Vallislucentis praeponitur carmen quoddam haud spernendi auctoris, qui saeculo VIII vivebat; subjicitur vero translatio S. Frodoberti heroico metro scripta, cum duobus sermonibus in festo S. Frodoberti habitis; quae omnia beneficio R. P. Claudii Mailletii exprioris, ex ipso monasterio accepimus. Solum damus carmen praevium, ne eadem cum nausea recantare videamur.

2. Monasterium insulae Germanicae in suburbio Tricassino, ad occidentalem ejusdem urbis plagam, in loco palustri Insula Germanica dicto circa annum Christi 650 aedificatum; post saeculum octavum a tumulo S. Bobini episcopi Tricassini, monachi antea amplificatorisque sui, Cella Bobini, ac saepe Cella, recentioribus monasterium S. Petri de Cella, vulgo Monstier-la-Celle appellatum est. Quo ex monasterio praeter Aldobertum et S. Bobinum episcopos, S. Robertum abbatem postea Molismensem aliosque, prodiit Petrus, Cellensis dictus, abbas ejusdem coenobii, deinde S. Remigii apud Remos, demum episcopus Carnotensis, scriptis et doctrina illustris. Nunc cella sub RR. Patribus congregationis Benedictinae S. Vitoni reflorescit.



CARMEN DE SANCTO FRODOBERTO TRECENSI ABBATE.
Ex Codice Vallislucentis.


[Col. 0599A] Qui cupis in paucis perpendere grandia verbis
   En potis es parvo cernere magna libro.
Si placet antiquos studio percurrere fastus,
   His placeat rebus hoc novitatis opus.
Fortia magnorum celebrantur gesta virorum;
   Nos celebramus opes hic, Frodoberte, tuas.
Qui puer a primo doctrinae deditus aevo,
   Imbueras teneros rore madente animos;
Indeque Luxovii vitae subjectus honestae,
   Relligionis opem sumis amando fidem.
Mox Trecassinam repetens coelestibus urbem
   Muneribus plenus et bonitate probus:
Lucida divinae diffundens dogmata normae,
   Ut prosis multis utilitate viris.
Cella dehinc placuit, strictis habitatio septis;
   [Col. 0600A] In qua concluso fida fuit statio.
O quam multiplices dedit haec clausura labores,
   Solus in astrifero dum tenet ora polo!
Sed mage mens artata suos habitura triumphos,
   Quo stricte vixit, latior inde fuit.
Tunc artus paries tenuit parvissimus antri:
   Nunc retinet magni spiritus ampla poli;
Cujus opus, Bobine sacer, te praeside crevit,
   Antistes meritis magnificande tuis:
Per tua nunc Frodobertus ovans consulta beatus,
   Continet Ecclesiae culmina celsa suae.
Hoc opus egregium quod cernimus [(1) 1Kb] undique saxis
   Collatis fundas, altaque tecta levas.
In quibus aeterna stabilis sub laude cohortes,
   Stat monachile decus, quod regit Altithronus.
[Col. 0601A] Stant et millenae numerosa praemia palmae,
   Quas haec aula suis conferet emeritis.
Hic redeunt tristi venientia lumina fronti;
   Morborumque greges hic cecidere graves.
Claudus init gressum nodis compage salutis;
   Hicque dedit faciles terra negata vias.
Daemonis et solitas furor hic collapsus in auras
   Desinit in mentem membra redire suam.
Quos augusta premunt surgentum damna malorum,
   Hic refluunt causae corporis atque animae.
Si quemquam scelerum depressit culpa nocentum,
   Si petit hic veniam, hinc retulit salubrem.
[Col. 0602A] Innumerabilium retinet liber iste bonorum
   Praemia, virtutes, miraque gesta, dapes.
Quos si quis recitare velit, millena supersunt,
   Pagina quae siluit, nec liber iste canit.
Nam pia facta sacris si quis comprehendere libris
   Vellet, inexhaustus vinceret hora dies.
Pauca fidem faciant brevibus qui incredulus istis,
   Et dubitator erit, nec potiora capit.
Jam tibi perpetuae maneant in saecula laudes,
   O Frodoberte, tuo et miserere gregi.
Te retinet regnum per gaudia longa supernum;
   Tandem fac tecum nos retinere polum.



INCIPIT VITA.
[Col. 0601]


Frodobertus Tricassinas quo tempore floruerit.
[Col. 0601B]

1. Fuit vir vitae valde venerabilis, egregiae ac pretiosae memoriae Frodobertus, quem singulari fide et probitate sanctissimum, cive felicissimo divinitus cumulata Trecassensis oppidi tellus effudit, parentibus quidem mediocribus ortum, sed incomparabili mentis nitore clarissimum. Quippe qui inter ipsa jam tenerae aetatis primordia vas electionis manifestissime designatus, in infantis pectore spiritualem ac perfectissimum agebat virum, annorum exiguitatem sanctitatis et gratiae dote compensans. Diligentius sane temporis serie revoluta, sub rege Francorum Clodoveo Dagoberti filio, itemque Clothario juniore ejusdem Clodovei filio, hic ipse sacerdos pretiosus et abbas eximius deprehenditur [Col. 0601C] floruisse, cum apud praefatam urbem Trecassinam Ragnegisilus pontifex vicem apostolicam ministraret. Fuit autem idem Ragnegisilus natione Aquitanus, septimus decimus jam dictae civitatis episcopus; de quo fertur inter caetera quod basilicam B. Savinae virginis in fundo sui juris construxerit, ecclesiam cui praesidebat haeredem instituens, in quaque honorifice sepultus jacet. Vixit autem B. Frodobertus sub quinque suae civitatis episcopis [(2) 1Kb] , usque ad Abbonem, qui vicesimus primus ejusdem urbis pontifex exstitisse cognocitur.



Studiis traditur. Implet opere quod discit.

2. Verum ut ad rerum ordinem recurramus, confestim ut aetas pertulit, praedicti pontificis Ragnegisili scholis parentum studio mancipatur. Ibi sanctis [Col. 0601D] studiis enutritus, quid fidei, quid probitatis jam in semetipso praetulerit, explicari non potest. Denique amore coelestis patriae impense flagrans, quidquid in divinis lectionibus intellectu capere poterat, mox ad effectum sancti operis instantissime transferebat. Itaque indefesso studio purissima Scripturarum fluenta frequentans, interioris hominis faciem, quasi adhibito quodam splendidissimo speculo componebat; scelusque reputabat permaximum, si vel parum quiddam legeret, quod non e vestigio efficaciter [Col. 0602B] adimpleret; illud secum et frequentius et familiarius replicans, non auditores tantum legis apud Deum, sed factores potius justificari (Rom. II, 13). Tum vero cerneres eum priorum sibi Patrum exempla certatim aemulanda proponentem, vixque discernere sufficeres in quo virtutum genere perfectius emicaret. Atque ut se totum Deo rationabilem victimam, et spirituale mactaret holocaustum, ad usum se continuae orationis applicuit, quietisque impatiens, apostolicum praeceptum, quod sine intermissione orandum docet (I Thess. V, 17), a seipso importunius exigebat. Jejunii vero observantiam non tam frequens quam continuus exercebat, doctus auctoritate Dominica, hoc duplici pugnandi genere nefandissimum illud daemoniorum genus posse depelli [Col. 0602C] (Matth. XVII, 20). Hujusmodi armaturam jam tum in divinae militiae scholis novus Christi miles adsumpserat, et coeleste nuper professus tirocinium, sese ad debellandas spirituales nequitias circumspectius praeparabat.



Daemonem signo crucis fugat.

3. Interea his tam sanctis tamque optimis studiis non defuere livida hostis callidi tentamenta. Futurae enim in eo sanctitatis excellentiam, humanae salutis adversarius jam in annis puerilibus invidebat. Unde sicut ipso postmodum referente compertum est, cum pro discendo Psalterio scholam expeteret, crebro se diabolus ejus aspectibus ingerebat, pavidos per naturam animos ingenti minarum et formidinis arte concutiens. Verum puer divini ingenii, daemonicae [Col. 0602D] fraudis et versutiae non ignarus, salutaris signi clypeo non minus frontem quam pectus armabat, Deumque sibi adjutorem invocans, argumenta inimici callida viriliter proterebat.



Matri visum restituit

4. Jamque tempus aderat, ut lucerna quae sub modii latibulis catenus fuerat occultata, sidereae claritatis in populo jubar infunderet. Namque ut cujus esset apud Deum meriti longe lateque claresceret, sibi placitam puerilis innocentiae puritatem, superna [Col. 0603A] dispositio dignata est miraculo declarare. Contigit itaque matrem ejus, oculorum suffragio destitutam, luminis dispendium incurrisse; cumque longam in caecitatem noctem trahens, vitam moerore consumeret, die quadam filium inter amplexus demulcens, obsecrat ut manu sua crucis signum super oculos ejus exprimeret. Quod cum ille abnueret, mater vero importunius perurgeret, tandem materna permotus instantia, invocato Domino, salutiferum signum super oculos genitricis expressit. Illico cedentibus tenebris lux amica revertitur, et parvuli merito filii magnum matri beneficium cumulatur. Hoc confestim miraculum per cuncta vulgatum, universos quidem stupore perculit, quosdam vero etiam ad sanctae vitae imitationem ardentius incitavit.



Clericus Luxovium tum celebre petit.
[Col. 0603B]

5. Exin praenominatus pontifex, egregiam in adolescente animi puritatem et praecelsam virtutis efficaciam contemplatus, divinis eum ministeriis imposito clericatus officio mancipavit. Posthaec charitatis sollicitudine et divini lucri studio animatus, ad Luxovium coenobium spiritualis profectus gratia dirigere instituit, ut religiosorum imitatione allectus, et ipse in virtutibus cresceret, et regioni suae postmodum sanctitatis ac perfectionis exempla dulcissima reportaret. Praeerat tunc ei coenobio Walbertus abbas, vir et religione inclytus et sanctitatis opinione famosus. Quo cum ex praecepto pontificis pervenisset, a sanctis illius loci Patribus grata exsultatione suscipitur atque in congregationis contubernium [Col. 0603C] deputatur. Cujus animi candor et praeclara simplicitas brevi cunctis innotuit. Mirabantur omnes in juvene humilitatem eximiam, abstinentiam incomparabilem, patientiam singularem, quodque coelestibus semper intentus desideriis vitam angelicam inter homines proferebat. Erat eo tempore praenominatum Luxoviense coenobium, in Gallicis regionibus pene singulare tam in religionis apice quam etiam in perfectione doctrinae. Qua ex causa plurimi, quibus in utramvis partem proficiendi fervor inerat, ad eumdem locum certantibus studiis undique confluebant.



Simplicitas ejus suspecta tentatur a Teudoleno.

6. Quo ergo tempore B. Frodobertus inibi morabatur, vir apostolicus Bertoaldus Lingonicae urbis [Col. 0603D] episcopus, quemdam ex coenobio S. Sequani abbatem, Teudolenum nomine, eruditionis gratia illuc destinare curavit. Ad cujus diversorium B. Frodobertus frequentius accedebat, ut assolet aetas juvencula coaevorum sibi familiaritates ardentius applicare. Ille autem tanta in viro Dei animi puritate comperta, curiosa levitate impulsus, sedulo explorare coepit utrum ea simplicitas ex fonte manaret intimae puritatis, an, sicut nonnullis familiare est, subdolam mentem simulata innocentia palliaret. Ob hanc rem tam ab ipso quam a quibusdam loci fratribus ludibriis crebro fatigabatur ineptis, cum tamen ille nulli contradiceret, neminem laederet, sed nec laesus vicem referret. Ita enim vitam instituerat [Col. 0604A] suam ut illatas injurias patientia vinceret, illud Davidicum frequentius replicans: Ut jumentum factus sum apud te (Psal. LXXII, 23). Itaque simplicitatem infucatam mundanae semper astutiae praeferebat, eligens ludibriis stultus effici saeculo, ut posset sapiens esse in Deo.



Eximium simplicis obedientiae exemplum edit.

7. Una igitur dierum cum se ad praefati Teudoleni hospitium contulisset, ille ludibrii simul et experimenti gratia rogavit eum, ut ad cujusdam fratris in monasterio cellulam pergens, circinum ad se deportaret, asserens usum illius sibi esse necessarium in scribendo. Ille dicto citius gressum rapuit, atque ad designatum fratrem rapido cursu pervenit; qui et simplicitatis ejus conscius, et ludibrii ob quod [Col. 0604B] directus fuerat non ignarus, medium molae collo ejus imposuit, utque id ad diversorium Teudoleni quam citissime ferret obnixius imperavit. Nihil ille cunctatus, exceptum onus ferebat aequanimiter, quanquam ita lapidis pondere gravaretur, ut vix alternis passibus promoveret incessum. Inter haec reverendissimum virum Walbertum abbatem obvium habuit, cui hoc ipsum a nonnullis fratribus jam fuerat nuntiatum. Cernens igitur venerabilis abbas ovem Christi mansuetissimam injusto fasce gravari, altius ingemuit, et hujus afflictioni, et illorum condolens levitati. Moxque vehementius increpatum impositum onus humeris dejicere imperat, causamque perquirit diligentius qua se tantopere fatigaret. At vir summae innocentiae, scribendi usibus asserit [Col. 0604C] esse necessarium quem ferebat circinum, dicens quod ex praecepto Teudoleni ad cujusdam fratris cellulam deportaret. Cum enim esset omnimode astutiae expers, quid esset circinus penitus ignorabat, hoc tantum esse existimans, quod impositum collo ferebat. Tandem abbas simplicissimum viri animum conspicatus, pietatis intuitu erumpit in lacrymas, accitisque eis qui sanctum virum tanta crudelitate fatigare praesumpserant, acrius solito increpat, ac pro facti temeritate debitae satisfactionis poenitudinem indicit. Hisque ita correptis, caeteri deinceps fratris injuriis temperarunt. O virum angelicae puritatis participem, et Salvatoris nostri imitatione felicem, qui sicut ovis ad victimam ductus est, et cum male tractaretur, non aperuit os suum! [Col. 0604D] Fidenter dixerim, inquam, praeceptis evangelicis singulariter parens, percutientem se non repercuteret, atque mille passus a quolibet angariatus, duo millia ultro properaret (Matth. V, 41). Utque amplius inferam, si quis eum ad supplicium protraheret, poenalem ei crucem imposuisset, sponte susciperet, mansuetisque ferens in humeris, Christum Dominum sequeretur.



Trecas reversus ab episcopo retinetur. Quadragesimale jejunium rigide exercens, ab episcopo probatur.

8. Annis posthaec pluribus interjectis, ad urbem Trecassium pro episcopi sui desiderio et parentum visitatione cum quibusdam fratribus remeavit. Aliquot sane diebus apud praefatum suae urbis antistitem [Col. 0605A] commoratus, redeundi unde venerat licentiam postulabat. At pontifex saniori usus consilio, tantum ac talem virum a se dimittere non sibi fore integrum arbitratus, violenta hunc auctoritate retinuit. Sancto igitur Quadragesimae tempore accedente, in secretiore se cellula condens, cum orationis et vigiliarum instantia, acerrimis se coepit jejuniis coarctare. Cum enim semper incomparabili abstinentiae virtute polleret, his tamen diebus austeriorem sibi carnis macerationem corporis sui hostis indixerat, adeo ut plures continuosque dies absque ullius cibi adminiculo consummaret. Denique annorum curriculo recurrente, dum se duabus vel tribus Quadragesimis hujusmodi crudelitate conficeret, haec vitae illius institutio ad notitiam defertur pontificis, nec defuere [Col. 0605B] malevoli, qui sanctitatem ejus invido dente carpentes, dicerent eum, aut latenter edere, aut corpus suum inedia velle perimere. Proxima igitur imminente Quadragesima, pontifex talium curiosus, intra porticum ecclesiae cellulam ei constituit, in qua solitae devotionis officio, abstinentiae tempora consummaret. Saepius namque cellam ex improviso penetrabat episcopus, certius cupiens experiri quanto ferveret studio sanctitatis, quantamque in virtute abstinentiae superna pietas illi gratiam ministraret. Moxque criminatorum fallacia patuit, et sanctae conversationis ejus sinceritas episcopali curiositate probata refulsit; quodque antea simulationi deputabatur, ad divinae laudis transiit incrementum.



Oleo sacro morbos curat. Crucis signo fugat daemones.

[Col. 0605C] 9. Ex eo tempore fama beatitudinis ejus longe lateque personuit, adeo ut ex remotioribus quoque locis infirmantium ad eum catervae confluerent, sanctitatis ejus merito sospitatis beneficia reposcentes. At vir Deo dignus in humilitatis arce persistere cupiens, nil de se praesumere, nil unquam passus est suis viribus assignare. Oleum tantummodo benedicens, super aegrotos Christi nomen obnoxius invocabat, quo peruncti, receptis viribus, votorum compotes ad propria remeabant. Jam vero in effugandis daemonibus ea virtutis praestantia praepollebat, ut cuicunque energumeno in fronte vel pectore signum crucis imprimeret, mox ejus compellente imperio malignus spiritus effugatus abiret. Jure enim tanta ei potestas in expulsione daemonum applaudebat, [Col. 0605D] ut eis fiducialiter imperaret, qui totum se divinorum submiserat obedientiae praeceptorum.



Suas virtutes suis propalat.

10. Erat mos viro sanctissimo, ut siquando cum discipulis colloquium familiare inserebat, quae a se clam gesta fuerant, aedificationis vel exempli gratia eis narraret, bona scilicet opera sua non arroganter ostentans, sed sapienter et humiliter manifestans, ut et divina laus per ipsum imo in ipso cresceret, et audientium animos ad sanctae imitationis studium informaret. Quantum enim favoris vel jactantiae refugus fuerit, cultus vitae solitariae declaravit.



Clodoveo juvante coenobium condit.
[Col. 0606A]

11. Denique humanae conversationis ardens vitare collegia, sollicita secum frequentius mente volvebat, quonam loco suae professioni ac proposito opportunum habitaculum collocaret. Et quanquam plurimi nobilium regionis, sanctitati ejus familiarissime cohaererent, ineptum tamen duxit a quoquam eorum partem agri vel praedii postulare, non sibi solum, sed etiam posteris consulens, ne religiosa fraternitas, quam ipse in sacro habitu aggregare cupiebat, a quolibet saecularium pro loco suae habitationis quid inquietudinis vel molestiae pateretur. Quocirca divino aspirante consilio regiam profectus ad aulam, munificentia Clodovei illustris quondam regis Francorum, locum quemdam palustrem in suburbio Trecassinae [Col. 0606B] urbis obtinuit, qui antiquo ritu Insula Germanica vocabatur. Deinceps vero post decessum Clodovei, filium ejus Clotharium secundo anno regni ejus expetens [anno 656], annuente venerabili Balthilde regina ejusdem Clotharii matre, super praefato loco privilegium [(3) 1Kb] regiae auctoritatis denuo meruit adipisci. Quod quia in Archivis coenobii nostri [(4) 1Kb] usque hodie continetur, hic quidem inserere superfluum duximus, quoniam legere cuique volenti inpromptu adesse fatemur.

12. Erat autem locus idem partium quidem fisci, tamen, ut dictum est, paludibus refluens ac crebra lacunarum eruptione scaturiens, arbustisque refertus silvestribus, bestiarum potius ac serpentum quam hominum frequentiae competebat. His itaque [Col. 0606C] regum auctoritatibus instructus, quodque est maximum superno auxilio roboratus, horribilis loci squalores expetiit, dataque principali opera, virgultis erutis, lacubusque siccatis, spatium habitationi congruum praeparavit. Ibi cellula oratorioque Frodobertus constructo, cum paucis primo quidem fratribus solitarius vixit divinae contemplationi deditus, et angelicis semper actionibus occupatus.



Monasterium rebus et personis auget. Inde plures ad episcopatum assumpti.

13. Inclytus ergo Frodobertus jam tunc coepit amplificare sibi suisque concessum habitationis locum, patrimonii sui quaecunque fuerunt praedia possessionesque ex integro in commune inibi contradens, et quaestum copiosum servorum, ancillarum, agrorum [Col. 0606D] praeterea et vinearum, sub testamentis, quae hactenus habentur, dato pretio instantissime acquirens. Sed et mox parentes illius viri beati largissimas ei rerum gazarumque suarum condonaverunt portiones instrumentis ex lege rite perfectis. Processu vero temporis, locus idem religiosorum frequentia in robur incrementi convaluit, nobiliumque eo confluentium largitate ditatus, rerum ac possessionum terminos dilatavit; sed et congregationis monasticae numerus in dies copiose succrescens, nobile ac famosum reddidit usquequaque coenobium. Nec illud praetereundum, quod ex ejusdem loci coenobitis [Col. 0607A] B. Frodoberti vitam institutionemque sequentibus quamplures postmodum in urbe Trecassium exstitere pontifices, inter quos Aldobertus vir summi ingenii et praecipuae sanctitatis; itemque Bobinus, natione Aquitanus [(5) 1Kb] ; quorum uterque ipsi loco ingentia commoda contulere, intra extraque quibus possibile fuit amplificando modis, sicque in plenitudine bonorum operum diem ultimum consummantes, intra septa basilicae ejusdem monasterii nobilem sortiti sunt sepulturam. Quibus ita digestis rerum gestarum ordinem repetamus.



In Parthenone sancti Quintini ejus meritis vinum augescit.

14. Florebat in sancto viro spiritualium profectuum indeficiens gratia non exemplis solum et moribus, [Col. 0607B] sed etiam miraculorum splendore solemni commendata. In quo quanta fuerit largitas, quantaque affluentia charitatis, una ipsaque simplici relatione constabit. Contigit eum quodam tempore in puellarum coenobio, quod B. Quintini martyris [(6) 1Kb] nomini consecratum, intraque urbem situm est, duo vini vascula triginta ferme modiorum capacia commendasse, quod locus idem ei esset familiarissimus, ac speciali charitatis glutino copulatus, ejusque eruditioni ac regimini peculiariter mancipatus. Nam cum pro suae sanctitatis merito ab omnibus principali reverentia coleretur, id sibi quisque summum deputabat bonum, si ejus familiaritati vel mediocriter conjungi meruisset; utque in omnibus et apud omnes sese affectuosius ageret, deque omnibus incunctanter [Col. 0607C] praesumeret, cunctis gratissimum et peroptabile erat. Cumque illic saepe charitatis officio, ad sumendum poculum plurimos convocaret, die quadam apothecariam solito cellam ingressus, pavimenti faciem vini exuberantia reperit superfusam; veritusque ne forte vasculi incontinentia liquoris dispendium provenisset, fratrem, qui secum forte venerat, os superioris meatus inspicere praecepit. Quo facto (mirum dictu quod est) vinum superne redundans aspicitur; satisque aperte constitit quod quanto hauriebat propensius charitas, tanto benigna Creatoris largitas hausta profusius reformabat. Ejus nimirum hoc factum creditur pietate, qui cum nos misericordes esse jubeat et dare indigentibus, ut nobis quoque plurima dentur; in qua tamen [Col. 0607D] mensura tribuimus, in eadem nobis remetiendum nihilominus repromittit (Matth. VII, 2; Marc. IV, 24). Est enim manus divina non larga solum, verum etiam dives et proflua. Nec metuendum ne forte largitatem sequatur inopia, quoniam, ut ait Apostolus: Qui seminat in benedictionibus, (II Cor. IX, 6) etc; quique administrat semen seminanti, et panem ad manducandum praestabit, et multiplicabit incrementa frugum justitiae nostrae (Ibid, 10).



Sanctos pie colit.

15. Familiare fuit praeterea viro Dei supernam patriam infatigabiliter sitienti sacra loca devotius [Col. 0608A] circuire, sanctorumque martyrum vel confessorum festivitates, siquando revoluto anni circulo recurrissent, debita cum veneratione suscipere. Nam illud sibi specialiter indixerat, ut sacrorum dierum ferias peculiari quadam observatione tractaret, ut putares cum ipsis jam martyribus commori, nec jam terrenae molis usibus detineri.



In festo S. Quintini a daemone in oratione turbatur.

16. Ita quondam adveniente splendidissima solemnitate B. Quintini martyris pretiosi, a monasterii ipsius abbatissa, Rocula nomine, caeterisque sanctimonialibus religionis gratia invitatus est, ut officiis divinae celebritatis vir sanctissimus interesset, tantaeque festivitatis gaudia, sanctitatis ac meritorum sublimium lampade illustraret. Nam excepta [Col. 0608B] devotione erga sanctos incomparabili, etiam illud eum sacra loca festis diebus frequentare cogebat, quod eis spirituale regimen adhibebat. Nec distulit quin veniret, devotarum Deo sanctimonialium desideria reputans non debere frustrari. Expleto igitur sacrarum vigiliarum officio vespertino, vulgique multitudine ad nota diversoria redeunte, vir sanctus in ecclesia perstitit, seque ipsum secretis orationibus mancipans, spirituales excubias exercebat. At praefata abbatissa, quid sanctus vir gereret non minimum curiosa, cum quibusdam sanctimonialibus in basilica se occultans, egregiam orationis instantiam compunctionisque illius largissimam ubertatem sedulo cum sororibus mirabatur. Mox saluti humanae contrarius, feliciumque operum quam maxime aemulus [Col. 0608C] adfuit inimicus, qui mundissimum Dei holocaustum, etsi non penitus tollere potuit, veneno tamen suspectae fraudis foedare tentavit. Nam candelabrum, cui cereus impositus erat, subvertit, exstinctoque lumine, quod noctis et tenebrarum esset amator evidenter ostendit. Vir tamen Domini in orationis studio perstitit; nec mundanis tenebris fuscari potuit, cui Christus auctor et fons luminis praesentissimus fuit; cujus exterior oculus etsi nocturnis tenebris caligavit, mens tamen intima, semperque ad contemplandum Deum purissima, verae lucis lampade coruscavit.



Ab energumeno ridetur.

17. Interea paucorum dierum interlabente curriculo, [Col. 0608D] ad basilicam B. Aventini confessoris, ejus gratia ex more Christi famulus accedebat. Cumque jam fores ecclesiae perintraret, contigit quemdam energumenum daemone exagitante vexari; qui rabida peste captivus, cum miserum os in amentia verba laxasset, inter caetera famina pectoris furiosi, B. Frodoberti saepius nomen ingeminans, sancto viro verbis procacibus insultabat, quod eo sacras exercente vigilias, solatium luminis detraxisset. At miles Christi strenuissimus, diabolicae fraudis conscius, nulla hostis arte concuti, nulla potuit minarum intentione terreri, cui Christus erat praesidium, et contra hostiles machinas inexpugnabile firmamentum. Quin [Col. 0609A] potius quanto adversum se certamina daemonum acriora cognoverat, tanto se robustius ad spiritualem pugnam contra invisibiles nequitias praeparabat.



Angelicas voces audit.

18. Operae pretium est illud quoque fidelium auribus tradere, quod ei saepe, annuente Domino, secreta coelestis curiae pandebantur; et quoniam semper mente in coelestibus habitabat, haustum supernae jucunditatis divina ei pietas frequentius propinabat, ut tanto ad hanc ardentius curreret, quanto suavitatis ejus dulcedinem appetentius degustasset. Die enim quadam venerabilis Theudecarius ejusdem abbas suburbii, visitationis pariter et instructionis suae gratia ad eum venerat, ut mos erat cunctis per circuitum religiosis hunc ipsum sanctum virum frequenter [Col. 0609B] expetere, quatenus ejus et exhortatione instrui, et benedictione possent sanctissima roborari. Cum itaque circa horam fere tertiam Frodobertus Spiritu sancto plenus, cum praefato viro Christianissimo Theudecario abbate, fructuosum ac spirituale colloquium sereret, audivit angelorum choros harmonica suavitate ineffabilique concentu coelestes hymnos ad sanctae et individuae Trinitatis gloriam concinentes. Cujus canorem dulcedinis postquam aliquandiu attonitis auribus hausit, praefatum Theudecarium huic miraculo testem adhibuit. Quo etiam postmodum referente, ad notitiam plurimorum res tam mirifica decurrit. O beati viri meritum singulare! qui quamvis adhuc mundi incolatum ageret, voces tamen agnoscebat in coelis angelicas, Redemptore [Col. 0609C] nostro hoc illi divinitus largiente, qui discipulis suis hora tertia Spiritum sanctum misit de coelo.



Furiosam mente restituit.

19. Quaedam ejusdem regionis mulier, Bertha a parentibus nuncupata, sensus rectitudine perdita, miserae dementiae alienationem incurrerat, quae humanae cohabitationis contubernium fugitans, vaga semper et instabilis incertis sedibus ferebatur. Hanc parentes anxii ad beati viri praesentiam perduxerunt. At ille visceribus pietatis commotus infelicis sortem indoluit; seque mox in orationem corruens dedit, profusis lacrymis alienae lucraturus commercia sanitatis. Nec diu dilata sunt supernae clementiae munera copiosa; namque ut ab oratione [Col. 0609D] consurgens vivificae signum crucis capiti ejus imposuit, mox miserabili cedente dementia, plenitudinem sensus sospitatis integritate recepit, longoque vivens postea tempore, ad sanctitatis ejus testimonium, suae secum circumtulit gaudia sospitatis. His et hujusmodi virtutibus gratissimum sibi militem divina excellentia provehebat; quemque in superni regni apice eminentissimum collocare decreverat, in hujus quoque saeculi excursu insignem ac celebrem reddere per frequentia miracula non cessabat.



Morbo correptus diem mortis praedicit.

20. Jam enim tempus e proximo ferebatur, quo athletam suum Christus a periculoso mundi hujus agone subtraheret, atque in statione castrorum coelestium [Col. 0610A] victorem quietissimum solidaret. Jam, in quam, tempus aderat, ut pro multorum sudore certaminum, pro singularis abstinentiae cruciatibus, pro universis denique operibus pietatis, fessum jam corpore bellatorem ad sese reciperet, atque in paternis mansionibus collocatum gloriae et honoris stemmate decoraret, aeternitatisque et immortalitatis amictu circumdatum angelis insereret, apostolis sociaret. Itaque facili corporis aegritudine corripitur, qui tamen animo indeficiente robustus, bravium aeternae remunerationis prosequi nitebatur. Jamdudum enim ut Christo coesset, corporeae molis praeoptabat carcere solvi; quanquam propter instructionem fidelium, in carne esse necessarius probaretur. Cui ad summae securitatis solatium hoc etiam muneris [Col. 0610B] divina majestas adjecit, ut eidem sacri sui transitus diem a saeculo revelaret. Qua tandem revelatione percepta, totum se mox ad divinitatem contulit, nec mori metuens, nec corporeae dispositionis dispendium reformidans; verum id secum saepenumero volvens, quoniam si terrena hujus nostrae habitationis structura dissolvitur, multo melior in coelestibus praeparatur. Quinetiam illi anteactae vitae conscientia terroris minimum, fiduciaeque plurimum conferebat, quod non praesenti saeculo, sed Deo vixerat; quod suae voluntati divinam semper praetulerat, quod praemiis coelestibus indefesse suspirans, Deum sibi prae oculis posuerat esse praesentem. Igitur aegritudine invalescente, discipulos convocat, eisque quam ex divina revelatione perceperat, sui diem [Col. 0610C] transitus declarat. Cumque grex mitissimus de vigilantissimi pastoris decessu simul et absentia tristaretur, altius exhortationis sermone concepto, omnes compescit a fletibus, congratulandum potius sibi quam dolendum affirmans, quod qui hactenus exsul vixerat, nunc patriae redditus ad sui Regis convivium vocaretur. Illud vel maxime saepe contestans, ut normam sanctae institutionis, quam ipso et docente didicerant, et operante conspexerant, inviolabili tenore usque ad vitae terminum conservarent.



Ecclesiam novam die natali Domini postulat dedicari. Episcopo recusante, vitae inducias impetrat.

21. Interea dies Dominicae nativitatis coelo terraque festivissimus, ac toto orbe colendus illuxerat. [Col. 0610D] Accitis itaque duobus nominatim discipulis, Leone scilicet viro sanctissimo, qui tum in eodem suburbio abbas mitissimus existebat, itemque Lupello, qui vitae et conversationis ejus insignia, ut ipsius scripto declaratum est, licet justo brevius litteris alligavit, ad Abbonem virum reverentissimum ejusdem tunc urbis antistitem summa eos celeritate direxit, obnixius supplicans, ut oratorium quod ipse honori apostolorum principis in superius descripta palude construxerat, die ortus Dominici consecraret. Creverat siquidem opitulante Deo monachorum congregatio, et majorem quam prima fuerat alteram construxit ecclesiam. Qua pontifex supplicatione percepta, atque apud se rationabiliter expenso negotio, [Col. 0611A] prudenti moderatione excusavit factum, asserens illud die qua petebatur minime posse compleri; quod eum cum clero suo et festivitatis officiositas cumulatius occuparet, et consuetudo ecclesiastica eo die id fieri nullo modo consentiret. Discipuli festinantius remeantes sancto Patri responsa pontificis detulerunt; quod ille pertractans diligentius et rationabile esse perpendens, elevatis manibus in coelum et lacrymis ora perfusus: Parcat, inquit, mihi Dominus, vosque filii indulgete, quod minus circumspecte negotium cogitans, fraterni atem vestram in eundo et redeundo casso labore compulerim. Ne tamen sancta mens suis usquequaque desideriis frustraretur, divina est pietate consultum. Siquidem sacri obitus dilatione percepta, in octavum Dominicae [Col. 0611B] nativitatis diem spatium vitae produxit, ita Domino vota ejus sanctissima prosequente, ut una eademque die per manus jam dicti pontificis, et basilica consecrationem, et gleba sacri ejus corporis acciperet sepulturam.



Lector coram eo Evangelium legens, capitis dolore liberatur. Sanctus moritur.

22. Itaque cum juxta morem Christianae observantiae Kalendis Januariis Dominicae circumcisionis celebritas immineret, ad felicem transitum urgente aegritudine sancta anima citabatur. Nec sic tamen a sanctis monitis linguae officium continebat, assistentes sibi discipulos indefessus exhortans, quatenus inter se insolubile charitatis vinculum custodirent, atque in exhibitione salutaris obedientiae persistentes, [Col. 0611C] timorem Dei semper sibi ante oculos revocarent. Jamque sole ad telluris infima declinante, praefatum Lupellum, qui ei familiarius obsequi consueverat, maturius praecepit evocari. Eo coram adducto, ut sacrum Evangelium ante se legeret imperavit. Ille autem dolore capitis acrius torquebatur. Cumque, ut ipse postmodum retulit, ad parendum sanctis imperiis quamvis aegre animum appulisset, in ipso mox legendi exordio ita universus dolor abscessit, ut nil doloris, pristinae nil molestiae resideret. Interea per totius noctis excursum Deo semper intentus, cum inter spiritualia colloquia hora succederet, expleta solemniter a fratribus in ecclesia psalmodiae et orationum quantitate, universos denuo jubet adesse discipulos; dumque ante eum textus [Col. 0611D] passionis legeretur Dominicae, sub oculis omnium sancta anima carnis exuta velamine, felici decessu coelestia penetravit [(7) 1Kb] .



Gibitrudi et sanctimonialibus sui desiderium relinquit. Procerae fuit staturae.

23. Et illo quidem ita ex humanis assumpto collegiis, extemplo reverentissimus nepos ejus Waldinus, qui postmodum loco avunculi in eodem ipsius monasterio abbas successit, gressu concito in coenobio S. Quintini ad memorabilem Gibitrudem abbatissam perveniens, sancti viri obitum nuntiavit. [Col. 0612A] Illico omnium pectora novus quidam et pene intolerabilis dolor irrupit, parsque salutis absumpta putabatur tanti Patris absentia succedente. Universo itaque sanctimonialium coetu in fletum et lacrymas erumpente, venerabilis abbatissa viscerali commota pietate, rapto cursu ad sancti viri exsequias quam celerrime properavit. Cumque inter eos de funeris diligentia tractaretur, illa perquirente an loculus tumulando praeparatus corpori adesset, responsum est, emptum quidem esse a quodam illustri viro Walberto nomine lapideum monumentum, verum proceritati corporis ejus nullo modo convenire. Fuit enim ibi sacratissimus vir non solum animo splendidus, sed etiam venusto et procero corpore speciosus, ut illi quoque perhibent, qui ejus sacratissimi corporis [Col. 0612B] ossa se aspexisse fatentur. Missis itaque raptim ministris ad id devehendum, mox mirum in modum miraculo claruit quod summi esset meriti, cui funebres exsequiae parabantur. Nam cum idem Walbertus quosdam e domesticis direxisset, qui emptum sarcophagum iis qui illud deferre venerant assignarent, superna dispensante clementia, tanta eos alienatio mentis elusit, ut pro vasculo breviore quod emptum fuerat, aliud spatiosius et capacius, quod sibi idem Walbertus praeparaverat designarent. Quod illi vehiculo imponentes, ad locum quo vir sanctus se tumulandum decreverat, quam citissime perduxerunt. Ita omnipotens Deus, cui cura est de omnibus, nec ipsis quidem cineribus electi sui famuli quidpiam deesse passus est opportunum.



Sepelitur ab episcopo post ecclesiae novae dedicationem.
[Col. 0612C]

24. Universis igitur ad usus sepulturae pertinentibus elegantissime praeparatis, supradictus reverendissimus pontifex, abbatum suburbanorum clerique ac populi agmine circumseptus, ad B. Frodoberti exsequias properat, cum adhuc sacrum ejus corpus in cella Christiano more compositum jaceret. Qui primum, ut ratio expetebat, ad praefatae basilicae dedicationem accingitur peragendam; quam cum solemni officio explevisset, sacrum corpus cum reverentia elevans in ecclesiam intulit, ac die ejusdem dedicationis, Kalendis scilicet Januariis, cum hymnis et laudibus et universo ecclesiastici officii apparatu pretiose in eadem basilica, quam ipse [Col. 0612D] construxerat, tradidit sepulturae. Ita vir Domini terrae visceribus officiosissime commendatus, septimam Sabbati cum Christo in anima celebrat, octavam vero nostrae omnium resurrectioni generaliter repromissam interritus, imo de gloria securus exspectat, etsi corpore mortuus, meritis tamen vivacibus in perpetuum gloriosus.



Miraculis fulget.

25. Requievit itaque in eadem basilica per quamplura annorum volumina, multo confluentium undique populorum agmine frequentatus, et pene assiduis [Col. 0613A] miraculorum successibus sedulo declaratus. Quis enim ad sanctam ejus memoriam fideliter oraturus accessit, quem non continuo affectus devotae orationis adjuverit? Varia denique ibi tam animarum quam corporum remedia praestabantur, dum et debilibus optata sospitas, scelerum immanitate depressis felix indulgentia proveniret. Sed et si quis capitali qualibet afflictione detentus, ad sancti se praesidium contulit, ejus consolatus beneficio, celere mox levamen invenit. Ita benignus Conditor per electissimum sui nominis confessorem multa et mirifica peragebat; quemque viventem copiosis bonorum operum stipendiis cumulaverat, mortuum quoque indefessis miraculorum titulis sublimabat. Quocirca universorum pectora mirus erga sanctum fervor accenderat, [Col. 0613B] ita ut plurimi contiguorum nobilium, sed et sanctimonialium feminarum, non modica locum ipsum praediorum quantitate ditarent, tam pro adipiscenda sepultura quam omnes ibidem quam maxime expetebant; quam etiam ut his qui sacro famulabantur corpori, competens alimonia non deesset, utque ii, quos ex remotis regionibus sancti fama sedulo contrahebat, impensae humanitatis officio juvarentur.



Sancti cultus unde neglectus. Prudentius novam ecclesiam remotis prius corporibus dedicat.

26. Interea currentium temporum labente defluxu, cum et iniquitas abundaret, et multorum coepisset refrigescere charitas (Matth. XXIV, 12), universus ille erga sancti officium fervor intepuit, cultuque religionis cessante, illa olim frequentia rarescente, [Col. 0613C] ad tempus tepuere miracula. Hujus autem temporis vel torporis perniciosa incuria hoc ordine incurrit. Fabrica ejus ecclesiae, quam ipse (ut superius constitit) aedificaverat, in qua sacrum ejus corpus debitis obsequiis diutius fuerat frequentatum et conservatum, antiquitate operis paulatim collapsa succubuit, ac nemine fulciente, ruinae funditus dispendium traxit. In cujus loco altera cum exstrueretur ecclesia, venerabile B. confessoris corpus in crypta prioris basilicae immotum intactumque permansit. Erat per idem tempus praefatae sedis antistes, Prudentius nomine [(8) 1Kb] , natione Hispanus, pontificalis vitae institutione clarissimus, in divinis rebus undecunque non mediocriter eruditus. Is ad praedictae basilicae consecrationem a fratribus evocatus, diligentius [Col. 0613D] percunctatur utrum inter sacrandos parietes sepulta aliquorum cadavera tegerentur. Cumque comperisset inesse quamplurima, universa prius de templo eliminanda praecipit, contestans se non aliter consecrationis officium suscepturum; ignorabat enim adhuc praenominatus pontifex B. Frodoberti meritorum eximiam claritatem, temporum negligentia obscuratam: quippe qui vitam illius fide et miraculis plenam, nec lectione perceperat, nec uspiam eatenus haberi compererat.



S. Frodoberti corpus referre volens Prudentius morte praevenitur.
[Col. 0614A]

27. Explicita sane templi dedicatione, cum in urbem reversus miracula per sanctissimum confessorem patrata ex revolutione gestorum ejus curiosius cognovisset, primo quidem semetipsum praeteritae ignorantiae vehementius arguit, quodque tanti Patris causam minus honeste tractaverat mordaciter reprehendit, ac deinceps suae sedis archidiaconum cum universo clericorum dirigit apparatu, obnixe praecipiens, ut corpus viri praecellentissimi in ecclesiam cum ingenti reverentia referretur. Simulque terminum diemque praefixit ut ipse veniens, condigna illud honorificentia collocaret, ac sacrae translationis ejus festivitatem, publica officiositate percelebrans, [Col. 0614B] perpetuo ritu posteris frequentandam indiceret. Verum hujus sancti proventum desiderii, supervenientis aegritudinis pondus elusit. Nam vicina evestigio morte praeventus, quod pie disposuerat explere non valuit.



Otulfus id exsequitur. Sancti sepulcrum variis prodigiis illustratur.

28. Itaque usque ad annum incarnati Verbi 872, qui est annus Caroli [Calvi] imperatoris et regis Franciae 31 [32], negotium restitit imperfectum. Otulfo religiosissimo ac venerabili episcopo, qui post ipsum tertius [(9) 1Kb] floruit, Trecassinae jam Ecclesiae gubernacula disponente, solummodo intra basilicae ambitum collocatus, a loci fratribus cauta venerabatur diligentia, nullis populorum conventibus frequentatus, [Col. 0614C] nulla solemni praeeminentia celebratus. Non tamen superna benignitas sidus illud perspicuum caliginosis latebris diutius passa est occultari, quin et ipsius merita mundo patescerent, et efficax intercessio populis subveniret. Ea itaque tempestate coepit se erga locum divinae praesentiae magnitudo quamplurimis fratrum ostendere, ac frequentium visionum portentis servorum Dei pectora perurgere. Nonnulli enim secretioribus per noctem vigiliis in ecclesia occupati, voces mellifluas super sepulcrum ejus quasi clericorum concinentium audiebant, alii per gyrum sepulcri disposita quasi quaedam splendidissima luminaria cernebant, ut aperte constaret, quod cui humana obsequia minus aderant, divina ei et angelica officia suppetebant. Praeterea columba [Col. 0614D] candoris lactei de coelis visa est descendisse, ac postquam aliquandiu circumvolitaverat, sepulcri abdita penetrasse. Per soporis nihilominus quietem pluribus videbatur, tanquam idem Pater sanctissimus, sacro emergens a tumulo ante aram apostolorum principis sese ageret, atque ad orationis studium daret. Per haec et hujusmodi portenta mirifica, luce clarius eminebat, quod confessor Domini pretiosus, inertem culturam indigne ferens, et sepulturam sibi condignius praeparari, et obsequii reverentiam [Col. 0615A] impensius institui decernebat. Illud quoque ad hanc rem auctoritatis non minimum afferebat, quod quibusque ad sacrum sepulcrum procumbentibus, affectus orationis et ubertas compunctionis largior affluebat; atque ut quod de eo visiones evidentissimae suggerebant cleri consummarentur affectu, omnium inexplebiliter animus aestuabat, occulta nimirum inspiratione Dei singulorum pectora inflammante, atque ad tanti effectum negotii sancti desiderii stimulis perurgente.



Translatio nova indicitur.

29. Talibus tamque conspicuis prodigiis animati, venerabilem Otulfum pontificem adeuntes, tantique Patris prae manibus gesta ferentes, ut ipse divinae voluntatis erga sanctum et cooperator et maturator [Col. 0615B] existeret, instantissime supplicabant. Utque cerneres divinitatem votis famulorum fidelium usquequaque faventem, confestim episcopus intimae inspirationis ignibus animatus, eo ardore negotium suscipit, ut abbatem et fratres a quibus fuerat supplicatus, ipse postmodum ad accelerandam coepti operis efficaciam, monitis frequentibus perurgeret, indefessis precibus persistendum exhortans, ut divina pietas quos suae voluntatis conscios fecerat, votorum quoque utilium compotes esse donaret.



Tumulo reserato grana auri in osse apparent. Corpus sacrum e terra levatur.

30. Itaque ad tanti inchoationem operis primam diem Quadragesimalis abstinentiae [(10) 1Kb] delegerunt, in qua ineffabilis divinae dignatio pietatis, hoc primum [Col. 0615C] humanae evidentiae miraculum declaravit. Accedente abbate cum fratribus ad pavimenti lapides revolvendos, lapis ille qui sacro superpositus fuerat monumento, nemine impellente ita in partem lubricus ruit, ut caeteris immobiliter persistentibus hunc summo impellentium nisu coactum violentius cessisse putares. Intellectum est ab omnibus sacri virtute corporis eum fuisse repulsum, quod pie quaerentibus ultro se videbatur ingerere. Pertinacius itaque operi insistentes, ad reverendi tandem thecam corporis pervenerunt, cujus intima debitae cautela reverentiae illis perscrutantibus, ad augmentum miraculi in quodam osse corporis sanctissimi confessoris guttae auri purissimi splenduerunt, credo illud evidentissime monstrantes thesaurum locupletissimum, [Col. 0615D] qui divini largitate muneris patefactus, pia fidelium diligentia tractabatur. Et ea quidem nocte sanctum pignus eo perstitit modo, continuis laudibus ac vigiliis sincerius honoratur. Crastino subeunte, pontifex maturius adesse curavit, solemnique oratione praemissa, ad sacrum tumulum reverenter [Col. 0616A] accessit cum fratribus psalmodiae et litaniis attente insistentibus. Ipse cum abbate et sacerdotibus sancta ossa reverenter elevans, linteisque pretiosis obducens, in loco mundissimo rite composuit, quem pontificali annulo diligentius signans, sacris de more expletis ad propria remeavit [(11) 1Kb] .



Matris percussor horrende punitur.

31. Exinde pervigili instantia sacri compositio ornatusque sepulcri accuratius parabatur, in cujus dilatione temporis, quid miraculi per praecipuum confessorem superna dispensatio dignata fuerit declarare, nulla ratione credimus omittendum. Ratbertus quidam nomine, pagi Ledunensis indigena, adversus matrem suam pro dividendis forte alimentis in segete jurgabatur. Cumque suae parti majores [Col. 0616B] secernens manipulos, minores quoque matri relinqueret, illa fraudis impatiens, filium ne talia faciendo Deum in se provocaret sedulo commonebat. Tum miser furiali pectore inflammatus, effertur in matrem, crinibusque ejus sinistro brachio circumplexis, ante pedes suos miseram impudenter elisit. Quem mox divina ultio comes excepit; nam sequenti nocte sinistri oculi caecitate multatus, ejusdem quoque brachii tali efficitur detrimento, ut retro et ante semper illud motu agitans inquieto, conscientiam sceleris, exterioris quoque membri impatientia testaretur. Quin etiam in augmentum vindictae sensu subducto, amentia plectitur infelici. At mater hujusmodi acerbitate confecta, tertia die miserabili morte finivit. Pro hoc nefandissimo scelere [Col. 0616C] a sacerdote loci, ad Egilem, Senonicae urbis archiepiscopum, perductus est; cujus praecepto carceri mancipatus, squalores ergastuli triennio pertulit; fame deinceps invalescente dimittitur, ne inopia deficiens moreretur.



Multis sanctorum locis lustratis, ad S. Frodebertum curatur.

32. Hinc ad S. Michaelis ecclesiam properat, eo loci qui ad Duas Tumbas [(12) 1Kb] ex antiquo vocatur: unde digressus Romam expetit, quo tunc Adrianus [secundus] papa sedem apostolicam gubernabat. Qui cum eum pergentem ad ecclesiam S. Joannis quae Lateranensis dicitur inspexisset, mirabili portento quod miser ob scelus circumferebat attonitus, ad se eum praecepit evocari, causaque ejus sollicitius [Col. 0616D] perquisita, benigne eum ad poenitentiam exhortatus, denuo eum ad B. Michaelis ecclesiam pergere, itemque ad se imperat remeare. A quo dimissus, cum in pagum Trecassinum fortuitu devenisset, una noctium somnio commonetur, ut ad basilicam sanctae Dei genitricis et virginis Mariae sitam in [Col. 0617A] villa cui Falcarias vocabulum est, candelam suae longitudinis deportaret; ad quam quia labore pariter et aegritudine fessus ire non poterat, per internuntiam personam dirigere curavit. Hinc ad S. Petri coenobium, quo B. Frodoberti pretiosa pignora venerantur, forte devenit; cumque die Dominica, quae Domini ascensionem secuta est, sacerdos ex more publicis sacris operam daret, illeque ad ostium ecclesiae orationi incumberet, vidit, ut ipse postmodum retulit, clericum quemdam juvenili decorum habitudine ad se accedere, lumbisque ejus acerrime coarctatis toto se corpore validissime concussisse. Quo impulsu in terram elisus, diu immobilis jacuit, ut pene exanimis putaretur; cujus spatio intervalli, et quietem brachii, et sensus, capitisque [Col. 0617B] integritatem recepit. Indeque consurgens haustu aquae percepto, prae ingenti lassitudine cum iterum obdormisset, eumdem clericum quem supra conspexit haec sibi verba familiarius inculcantem. Hoc, inquit, indumentum quo amictus es, suspende ad limina Frodoberti. (Erat autem poenitentium more cilicio tantum indutus.) Cumque de hoc sermone sollicitus, et domum Frodoberti se nescire fateretur, et non habere indumentum aliud causaretur, inter haec ab uno de custodibus excitur. Tunc ille anxius, enarrans quid viderat, Frodoberti domus quanam in parte esset sedulus exquirebat. Cumque ipsam ecclesiam comperisset, ante cujus procumbens fores sospitati fuerat reformatus, inexplicabili alacritate perfusus, templum insiluit, magnificans [Col. 0617C] eum gratesque persolvens, cujus beneficio et salutem receperat, et gravissimi levamen sceleris se adeptum esse gaudebat: depositoque illic cilicio ad S. archangeli Michaelis ecclesiam ex praecepto apostolico properavit. Res vere mirabilis et ad divinae pietatis praeconium solito referenda; quod ejus interventu salvatus est, cujus ne nomen quidem ante perceperat; cujus vocabulum mox ut divinitus didicit, animae corporisque salutem ejus merito se recuperasse persensit. Multa praeterea per eosdem dies, quibus sacri corporis depositio parabatur, ejus merito beneficia provenere languentibus, hisque maxime qui diversa febrium valetudine profligati, ad B. Frodoberti opem se submissius contulerunt.



Translatio S. Frodoberti 8 Januarii.
[Col. 0617D]

33. Interea temporis serie defluente, Kalend. Jan. dies illuxit, quo illum diximus mundanis exemptum laboribus ad supernae civitatis culmina subvolasse. Sed quoniam illa dies circumcisioni Dominicae specialiter mancipata, celebritatis alterius non patitur obsolescere superventu, B. Frodoberti dignitas iisdem suscepta Kalendis, minus celebris, minus videbatur esse solemnis; quod populus Dominicae festivitatis caeremoniis occupatus non haberet liberum ad B. confessoris gaudia ex voto confluere. Venerabilis itaque et memoratus Trecassinae urbis pontifex, cum abbate et fratribus participato consilio, rationi congruum judicarunt, ut in octavum abhinc diem [Col. 0618A] praenominata celebritas differretur, quatenus et festivitatis dignitati prospicerent, et populorum desiderio, qui erga B. Frodoberti gloriam jam tunc inexplebiliter ardebant, consultius providerent. Igitur die sexto Iduum Januariarum accedente, nocturnalis officii functione completa, sacrum corpus devotis levantes in humeris, in vicinam B. Michaelis ecclesiam detulerunt. Quod ideo eis decernere libuit, ut et populi frequentia copiosior accederet, et effectus translationis die succedente celebrior redderetur. Ibi itaque matutinalibus hymnis augustius celebratis, missis ab abbate fratribus pontifex invitabatur, qui eo quo dictum est fervore succensus, rapto agmine cleri et populi maturius adesse curavit.



Tempestas commodior obtenta.

[Col. 0618B] 34. Quid sane miraculi tum quoque contigerit, succincta relatione constabit. Erat tempus implacidum, et, ut se habent hiberna, profusis paludibus inquietum. Noctis itaque praeteritae superventu, cum ea quae ad futurae translationis obsequium pertinebant, abbas cum fratribus praepararet; considerata aquosa temporis qualitate, anxie secum de populi superventuri inquietudine pertractabat. Et, utinam, inquit abbas fratribus, superna pietas per hujus B. Patris meritum paludis mollitiem gelu constringeret, et nivium superventu difficultatem itineris temperaret. Mox devota desideria clementia Creatoris excepit, noctemque totam glacialis rigor validissime coarctavit. Circa gallicinium vero tanta nivium congerie terra obducitur, ut universis liquido [Col. 0618C] claresceret B. Frodoberti patrocinio ad suae translationis occursum facultatem opportuni itineris populo praeparatam.



Translationis anniversaria solemnitas praecepta.

35. Itaque omnibus rite provisis quae tanta diei officiositas exposcebat, pretiosi gleba corporis de B. Michaelis basilica a pontifice elevata, hymnorum concentibus in sublime sublatis, in apostolorum Principis ecclesiam introfertur, tanta gaudiorum pompa, tanto tripudio populorum, ut sole clarius patesceret praecellentissimi hunc apud Deum esse meriti, cujus apud homines tanta tamque ingens gloria refulgebat. In loco igitur praeparato incomparabilis ille sanctissimi corporis thesaurus deponitur, cunctisque sepulcri ornamentis opportune compositis, [Col. 0618D] a parte capitis ara honori Innocentium martyrum consecratur, sacrorum quoque cultus solemnibus officiis expenditur, et festivitatis ejus privilegium, cunctis postea saeculis immutabiliter observandum pontificali auctoritate sancitur. Dies tota omnibus laetitiis afflata peragitur, quantoque studio a posteris frequentari debeat, iis primis officiis designatur.

36. Tantis itaque per B. Frodoberti merita beneficiis cumulati, grates et beneficia et gratias inexplebiles omnipotenti Deo et agimus et habemus; qui nobis sibi famulantibus, nostrae gentis, nostri ordinis peculiarem dignatus est praeparare patronum, qui loci istius et a fundamentis propagator [Col. 0619A] existeret, et sua illum habitatione proveheret, exemplis beatissimis illustraret, obitu sanctissimo consecraret, quique vivens signorum dote refulserat, mortuus imo feliciter immortalis, locum suum et praesentia laetificaret, et patrocinio protegeret, et [Col. 0620A] miraculis indeficientibus perornaret; horum omnium auctore, auspice, et cooperante immortali Deo, cui perpes gloria, infinita victoria, majestas et dignitas sempiterna, ex tunc et nunc et in omnia saecula saeculorum. Amen.




[Col. 0619]
VITA S. MANSUETI PRIMI LEUCORUM URBIS PONTIFICIS Auctore Adsono.



PROLOGUS
(Apud. Marten., Thesaurus Anecdot., tom. III, pag. 1013.)

[Col. 0619B] Domino sancto ac vere beatissimo antistiti GERARDO ADSO indignus servorum Dei servus, abbatum ultimus, peccatorum primus, aeternae redemptionis munus.

Sacro est subnixum eloquio, quia sicut praefulget in sanctis praelatis imperandi potestas, ita quoque resplendere debet in bonis subjectis exsequendi devota voluntas; nam ut illos ex justis imperiis in conspectu divinae majestatis oportet absolvi: ita et istos sequente obedientiae fructu aeterna expedit remuneratione salvari. Hujus sententiae ego non expers, vestra jussione promotus opus assumpsi, legenti, ut credo, non omnimodis ingratum, auctori vero omnimodis formidandum: quia sicut decursis spatiis temporum obscura est notitia praeteritorum: [Col. 0619C] ita quoque est libera certitudo praesentium rerum. Quod ergo jussistis humiliter suscepi, quod praemonuistis quamvis inepte explevi. Sumite ergo libellum vestro jussu compositum, meo labore confertum. Quem quidem in specie columbae super Dominum descendentis ac colentis, etiam beatissimi Mansueti meritis quem colitis, quem diligitis, columbinum vocandum instituo, ut columbinus vocetur, qui tanti patris gestis insignitur.


METRUM ADSONIS IN LAUDE S. MANSUETI PONTIFICIS UBILIBET CONCINENDUM.

Inclyta Mansueti claris natalibus orti
   Progenies titulis fulsit in orbe suis.
[Col. 0619D] Insula Christicolas gestabat Hibernia gentes,
   Unde genus traxit, et satus inde fuit.
Indolis egregiae, qui mox comitatus honore
   Virtutum placidis emicuit studiis.
Cumque subit teneros maturis sensibus annos,
   Justitiae speculum sparsit ubique virum:
Ardor inest animis exsul natalibus arvis,
   [Col. 0620B] Ut situs Ausonias tenderet ire vias.
Petrus apostolicae pollebat culmine Romae,
   Huncque sequutus amans expetit ipse libens.
Suscipit ardentem Petrus pietatis alumnum,
   Et facit expertem sancta secreta virum:
Cujus ab ore piis attrectans dogmata verbis,
   Ebiberat stabilem fonte salutis opem.
Sedulus Ausonii per tempora longa magistri,
   Obsequio Petri haesit amore sui.
Quem Petrus ad summam provexit culminis arcem,
   Et dat gavisus pontificale decus.
Hinc placet ad tumidos praecones mittere Gallos,
   Qui doceant animos ore fideque feros.
Electi veniunt Romanis arcibus, adsunt
   Praelia gesturi pro pietate viri.
[Col. 0620C] In quibus, antistes, Mansueto nomine polles;
   Emicat atque tuus vocis honore gradus.
Hique adeunt alias Gallorum partibus urbes,
   Quos ut consultet pervius orbis habet.
Tu, pater, agrestem Leuchorum solus in urbem
   Ingrederis fisus ad pietatis opus.
Pervigil in populo Petro praeeunte beato,
   Urbs ut in aeternas Leucha notetur oves.
Per te prima fuit nobis via nota salutis,
   Per te sit noster finis ubique, pater.
Si tamen et meriti res est augenda juvandi,
   Par sit Aper socius nostra juvando tuus.
Vos etenim binae coeli super axe columnae
   Ducitis, hinc faciles nos relevare greges.
Jam nostris igitur prosit fiducia votis,
   [Col. 0620D] Quam nostra in nobis pectora fixa tenent.
O Mansuete, tuos petimus defende fideles,
   Et fac cum sanctis gaudia longa dari.
Adsis et precibus, pastor mitissime, nostris,
   Ut teneant populi regna beata tui.


VERSUS ACROSTICHI DE EODEM.
[Col. 0621A]
Magni consilii per te quos imbuit olim
Angelus, in fidei sublimans arce decenti,
Nominis atque sui ditans charismate summi,
[Col. 0622A] Sit tua pietas, qui noster apostolus exstas,
Uranicae nobis habitatio detur ut urbis,
Electis cunctis quo nos per saecula juncti,
Tecum laudare, benedicere, magnificare,
Et spectare Deum, laeti mereamur in aevum.



VITA S. MANSUETI.
(Apud Dom Calmet, Histoire de Lorraine, tom. IV, Preuves, p. 84.)
[Col. 0621]


LIBER PRIMUS.



CAPUT PRIMUM. Quod beatus Petrus Hierosolymam miris virtutibus illustrans, primum Antiochae, dein Romae sedens, verbum vitae orbi Romano infudit.
[Col. 0621B]

Post gloriosum coelestis victoriae triumphum, cum quo saeculorum Conditor, hoste devicto, coelorum penetravit regnum, apostolicae dignitati ipsius Salvatoris praesentia Petrus apostolus electus et auctor praesignatus, claves coeli suscipere atque universalis Ecclesiae gubernacula meruit obtinere. Cumque primum, ut in ecclesiasticis Historiis legimus, Jerosolymorum, post Antiochiae partibus divinae illustrationis radios infudisset, et diabolicae superstitionis tenebras manifesta veritate depulisset, Romani imperii dignitatem Christianitati titulo ac sanctae [Col. 0621C] Crucis vexillo dilatare et sublimare decernens, mundi dominam et caput orbis Romam aggreditur, ac Deo disponente coelestis magisterio disciplinae sanctae Ecclesiae catholicae principalis pastor et magister efficitur; ut videlicet, ubi diversarum nationum confluxerat multitudo, inde quoque liberius atque valentius cresceret in Deum Christianitatis sana religio; cumque sanctae praedicationis, velut clarissimos solis radios per diversas terrarum partes sollicitus evibrasset, credentium populorum multitudines aggregans, in spem salutis aeternae corroborabat. Cujus sancti fama nominis non solum ad finitimas, sed etiam ad exteras perlata fuerat nationes.



CAPUT II. De beati Mansueti exordio, et quod Romam profectus, praesentiam expetierit beati Petri apostoli.
[Col. 0621D]

Ea tempestate, ut scripturae documento percepimus, quidam sanctae indolis fuerat adolescens, nomine Mansuetus, transmarinis partibus nobilium quidem Scothorum clara progenie genitus, sed mentis egregiae nobilitate multo pretiosius insignitus. Quo videlicet tenerae adhuc aetatis progressu consistente, cum praesagio nominis provehebatur culmine sanctitatis, moribus vocabulo consonantibus se semper sublimior studebat fieri augmento pietatis. Qui cum caeteris bonorum operum studiis verae extiterat amator innocentiae, ita quoque ut sui commoda praeteriens, exterorum causas libentius ageret, [Col. 0622B] aliorumque infortuniis ut propriis influebat, mansuetorum cordibus copulari, rigidioribus vero instantius abrumpi, in sanctificationis puritatem assumi, in declivioris ludibrii praeludium absolvi, imbecillibus atque inopia profligatis tota mentis intentione conferri, ac miserorum gemitus ut suos adhiberi. Tanta quoque in eo fuerat virtutis et pietatis infusio, ut non solum sibi, sed etiam parentibus fieret in salutem. Naturalis quoque ingenii efficacia coelesti inspiratione praecedente, litteralis magisterii disciplinam sic dilexit, sic est prosecutus, ut neminem consortis collegii perspicaciorem, neminem in his studiis habuerit praecedentem. Cumque felicibus auspiciis divini fervoris instantia animos inspiraret adolescentis, a Romanis arcibus [Col. 0622C] Christianae fidei beati Petri apostoli solertia titulo radiante Romam profectus, ejus quem totis visceribus ambiebat, praesentiam expetit, atque apostolicae institutionis magisterio se abjectis omnibus subdens, in eum injecit oculos, cujus ardebat desiderio sanctitatis. Insigni itaque divinorum operum praeconio praeeunte, catholicae informationis praelegit principem, de cujus fonte sumeret quod verissimis testimoniis, ut patuit, postmodum approbaret.



CAPUT III. Quod beatus Petrus eum sibi ascitum cum aliis perfectissimis viris, in Gallias eligit destinandum.

Videns autem beatus Petrus futuri proventus ac bonarum virtutum in eo signa radiare, et claritatem supernae illustrationis manifestis indiciis emicare, [Col. 0622D] tanto arcius beatum virum ad coeleste magisterium edocendum sibi virtute confessionis asciverat, quanto in salutem credentium, praesentium scilicet ac futurorum, multiplicibus veritatis cooperatoribus indigebat. Qui videlicet beatissimus pastor universalis Ecclesiae totum mundum quem a Domino Jesu Christo sibi creditum acceperat, daemonum erroribus involvi, ac subditum esse illacrymans, perfectissimos quosque divini verbi praecones ordinavit, qui a se in Galliam dirigendi virtute constantiae et fidei testimonio comprobati, Galliarum populos qui jugo tenebantur diaboli eruerent, et ad divini cultus sacramenta provocarent. Ex hujus itaque numero [Col. 0623A] collegii beatum Maternum, Trevericae civitatis pontificem, Rhemorumque sanctum Sinicium, Mediomatricorum vero Clementem, Felicem atque Coelestem, Memmium autem Catalaunensium fuisse non dubitamus. Cum quibus etiam hunc beatum virum consortis ministerii collegam deputaverat; utpote longo apostolicae sublimitatis exercitio edoctum, ac coelestis magisterii experientia in cunctis adsumme comprobatum.



CAPUT IV. Quod hic prius a beato Petro ipse ordinatus, Gallias ingressus, Leuchorum urbem aggreditur.

Quem videlicet majoris dignitatis et gratiae esse decernens, pontificalis auctoritatis privilegio praemunivit, ut praedicationis divinae emolumentum sacerdotalis [Col. 0623B] officii praecederet sacramentum. Imperium itaque magistri eminentis exsecutus [al. exsequitur] perfecte discipulus, armatus edicto, instructus eloquio, obediens in praeceptis, fidus in promissionibus, Roma egressus, per longissimos jam dicti itineris anfractus a beato Petro corporali, non mentis intuitu separatus, longinquae peregrinationi pro Christi regno se ultro subjiciens, Leuchorum urbis se civibus intulit, in omnia suppliciorum perferenda praeparatus genera. Quae videlicet civitas aquis irrigua, pascuis uberrima, murorum ambitu jucunda, seris et turribus secus undique praemunita, idolorum tamen sordibus usquequaque polluta fuerat et confusa. Metas itaque praefatae civitatis Christo duce ac beati Petri praevia auctoritate ingressus, [Col. 0623C] barbaricam multitudinem nihil veritus, verae fidei sacramentum et Christianae religionis cultum gentibus praedicare coepit: idola vana esse, surda et muta, manu potius facta hominum et commento [al. coemento], quam verae rationis existentia primordio, nihil divini habentia, nec ad beatam felicitatem, quae hanc mortalem vitam secutura est, aliquid attinentia; unum Deum potius colerent, qui terras et maria condidisset, qui coeli sublimitatem sua ditione teneret, qui corporibus vitam post mortem felicius praestaret vivendi facultatem; tantorum falsorum deorum culturam horrendae vanitatis esse ludibria, animarum dispendia, perennium tormentorum nihil aliud quam futura irritamenta.



CAPUT V. Quod regi et reginae necnon, et urbis principibus, unum et verum Deum instanter annuntiat.
[Col. 0623D]

Erat tunc temporis memorata civitas populorum stipata catervis, rerum ditissima copiis, ac diversae supellectilis referta commerciis. Rex quoque gentilis et barbaricus cum sua conjuge, Leo nomine, Deum ignorans, cum omni populo suo idololatriae cultibus subjugatus. Ad quem cum perlatus esset sancti viri adventus, et quam per populos serebat divini praedicatio verbi, sprevit et abnuit, et verum aeternae deitatis praeconem surda aure praeteribat. Vir autem Domini instanti constantia reluctatus, prope moenia civitatis exiguae habitationis sibi receptorium praeparavit, cunctosque ad se venientes [Col. 0624A] ad cognitionem veri Dei a superstitionibus daemonum revocabat; eligens potius diversis cruciatibus ac suppliciis corpus esse tradendum, quam id quod beati apostoli magistri sui edicto susceperat, aeternae salutis ministerium declinaret. Instabat igitur negotio perseveranter quod coeperat. Cumque supradicto negotio indefessae solertiae dierum subigerent curricula plurimum, rumoris hujus solemnis frequentia ad notitiam reginae profertur, cui familiares ac domestici adjungunt talia referentes, adesse videlicet quemdam, patria quidem peregrinum, genere ignotum, affatu dissimilem, vultu et habitu sibi penitus non esse consortem, conditione tamen Christianae fidei esse cultorem, ab Italiae penitus venientem, ab eo quem Romanorum pars maxima verae [Col. 0624B] fidei signiferum et papam sequitur; se a Petro esse missum veraciter asserentem, Deum coeli hominumque factorem apertis atque assiduis vocibus praedicantem

Cumque haec et similia rei novae admiratione referentibus reginae gentilis animus aliquo modo flecteretur ad audiendum, absentis regis sui libera posita facultate, secreto usa cubiculi virum Dei sibi praecepit intromitti. Quae est, inquiens, haec nova et hactenus nobis inaudita religio, quam nostrorum culturae duorum superducere gestiens, alia nobis colenda denuntias, quae usque in praesens generi nostro et incognita permanent et inculta? Intelligens autem vir beatus intentionem reginae sciscitantis, et spem habens in ea vitae regenerantis: Deum, inquit, [Col. 0624C] unum et verum in distinctione trium personarum: Patris scilicet, Filii, ac Spiritus sancti, omnium rerum incommutabile principium, qui est fons et origo bonorum, a quo omne genus mortalium existendi sumpsit initium, cujus potestas nec coepit esse, nec desinit in aeternum; per quem pereunti mundo aeternae redemptionis venit remedium, postquam Deus et Dominus noster Jesus Christus Filius omnipotentis Patris de coelis missus, ad terras per uterum intactae Virginis carne vestitus humana, mortalibus visibilis ostensus, plurimis et mirandis virtutum signis declaratus, ad ultimum ut diaboli excluderet dominationem, in cruce Judaeorum infidelitate spontanea dispensatione sui consilii appensus, pretio fusi sanguinis ab errore daemonum eos absolvit, [Col. 0624D] quos vitae perennis haeredes futuros praefinivit? Quid plura? Regina credidit, et nisi pagani regis potestas obstitisset, legitimo annexa matrimonio purgari non desisteret fonte salutari. Tamen rege aliarum rerum eventibus et curis applicato, quoties reginae seria opportuna considerant, virum Dei frequentius ascitum, viam salutis intendebat strenue demonstrantem.



CAPUT VI. Quod regis filius parvulus ritu gentis instruitur; et de consistorio ejus vicino urbi, ad quod saepe canibus impulsae agrestes ferae confluerent.

Erat igitur his parvulus filius, qui instituebatur ad ritum parentum profanorum, cujus videlicet exigua [Col. 0625A] pueritia tempora licet teneris ageret natura sub annis, parentibus tamen, ut post patuit res, fuit initium et proventus tandiu dilatae credulitatis et salutis. Beatus autem pontifex in prospectu urbis, ut diximus, umbrosis silvarum frondibus contectum locum delegerat, et remotum, in quo soli Domino vacans attentius, opus quod coeperat, votis assiduis deferebat. Qui non tantum suis quantum etiam magistri sui apostolorum principis subsidiis innixus, signis et virtutibus coruscabat. Clarus aspectu, moribus dulcis, alloquio mitis, constantia fortis, patientia longanimis, castitate praecipuus, in beneficiis largus, egenorum miseriis pronus, consiliis cautus, misericordia plenus, hospitalitatis gratiam consectatus, in orationibus assiduus, in lectione devotus, [Col. 0625B] in lacrymis profusus, in cordis compunctione attritus, in caeteris bonis actibus probatus atque perfectus. Cujus virtutem cum in rebus maximis, tum etiam in minimis et in vilibus causarum eventibus plures sunt experti. Nam cum in agendis ferarum exsecutionibus, quaelibet animalia canum violentia illud hominum genus insequeretur, qui talibus exercitiis impliciti tenebantur, usque ad eum quo vir Dei manebat locum pervenientes, stupefactos cerneres riguisse, nec ultra exemptae necem intentare capturae. Quare saepe regia indignata potestas, sanctum Domini pontificem decreverat trucidandum; quem tamen divina virtus inter arma barbarica et mores ferocissimos ad erudiendam plebem fidelium, et expiandam urbem faecibus idolorum [Col. 0625C] conservabat illaesum, nolens vitam ejus brevi consummare articulo martyrii, sed prolixis temporum sudoribus immorantem, fructum afferre copiosiorem, et navem Ecclesiae quam recturus erat, multimodo commercia referentem, ad regnum transire coelorum.



CAPUT VII. De lapsu pueri in Mosellam fluvium, et quod sanctus Mansuetus per visum conquestus sit utrumque parentem.

Interea causa exstitit, qua rex et populosa gentilium multitudo ludis suis solemnem frequentiam agerent, et consuetis otii sui exercitiis vacarent. Cumque talibus intenti tenerentur, accidit praedicti regis unicum parvulum filium ex muro cui tum forte [Col. 0625D] superstare videbatur, ea videlicet parte qua reducto paululum sinu quem sors aedificantibus dederat, muri ambitus quemdam deflexerat angulum, e sublimi loco prolapsum casu in fluvium Mosellae cecidisse. Qui scilicet fluvius alvei sui cursu loca viciniora possidens, tunc temporis prope moenia civitatis influebat. Tantaque erat illic aquarum profunditas, ut absorptum hac voragine puerum arte et spe descisceret quaerentium solers industria virorum. Civitas tota ruit in funera, clamor attollitur rusticorum, pater et mater pene exanimes referuntur, tragediae personant mulierum, falsorum frustra provocantur sub specie deorum; dies vertitur in luctum, ludi in miseriam, solemnitas in moerorem; ita [Col. 0626A] sorde duplici moerore et labore consumptis omnibus, nocte irruente dies clauditur. Cumque fessa membra post tantum laborem lecto reclinarent, gravi uterque parens somno deprimitur; cum ecce repente dormienti regis conjugi ut ambo decumbebant, beatus Mansuetus per visum apparuit, dicens: Merito, regina, turbaris, merito confunderis, merito triste filii tui funus exsolvis; nam si Conditorem tuum cognosceres, et verbis olim meis tu et rex tuus fidem adhiberet, ab hoc forsan infortunio libera fuisses, vel multo salubrius haec contingerent, dum animam simul cum corpore pereuntis, beata quies exciperet vitae renascentis. Sed quid jam nunc facies, si vel corpus exstincti recipere merearis? At vero illa se devovens acturam quod imperaret, cum prolixiora [Col. 0626B] sancti viri ambiret colloquia, ejus visio inter affamina rumpitur. At illa protinus somno excitata, marito quod viderat ex ordine intimavit. Tunc ille: O si possim, inquit, ejus quem sanctum Dei edoces, promereri praesentiam, polliceor enim me ejus dictis assensum praebiturum, tantum per eum obtineam ut cadaver exanime et lanianda membra gurgustio non carere sepulcro.



CAPUT VIII. Quod B. Mansuetus, triduo quaesitus, tandem invenitur, locoque sibi ostenso, factaque oratione, puer super undas reducitur, et vivus patri restituitur.

Inter haec, nocte decedente, dies adducitur crastinus. Quaeritur vir sanctus a regiis officialibus; sed eo die minime reperiri potuit. Labor frustra quaerentium [Col. 0626C] usque in diem tertium protelatus, jamque spes inveniendi pene subtrahitur. Illucescente autem die tertio tandem pro libitu vir Domini inventus, regiis obtutibus praesentatur. Cui ille pristinae feritatis rigore deposito: O sancte, inquit, Dei, quem saluti nostrae ab exteris partibus gaudemus advenisse, miserere orbati parentis, miserere exstincti nati, adhuc sub aquis lethifere decumbentis. Jam pronus asto et credulus, aras destruo, templa et simulacra subverto, daemonum figmenta cuncta contemno, immolatitios cruores devito, fidem quam praedicas suscipio, Deum coeli, quem orbis Romanus jam Petro docente prosensit, adorandum spondeo; et me, et populum meum divinis legibus subjugabo, dum per te merear tantum vel exstinctum suscipere, [Col. 0626D] quem constat tam creduliter perdidisse. Vir itaque sanctus, qui jam profecto noverat quod facturus esset, his vocibus motus, his lacrymis compunctus, simul sentiens tanta fruge populorum divinam sibi adesse virtutem, ad muri locum se perduci praecepit, de cujus culmine princeps devolutus puer in gurgitem decidisset.

In quo videlicet loco orationem fundens, ac praecipue fidens in Domino, devotis precibus incubuit, invocatoque Christi nomine, cunctis qui littora cinxerant aspicientibus, corpus jacentis pueri apparuit, et a profundis eductum ferri super aequora coepit. Quod celeriter ab undis ereptum, ante pedes beati viri protinus est illatum. Ecce habes, inquit ad patrem, [Col. 0627A] corpus exanime quod petisti. Si tamen implere decreveris quod spopondisti, aderit quoque divina clementia, quae tibi adhuc valeat multo praestare majora. Nam ego ad hoc veni, ad hoc peregrinationem tantum assumpsi, ut per me vobis pateat coelestis janua regni. A principe apostolorum missus salutis vestrae negotia prosequor, vestrarum gaudens lucra animarum quaero. Tunc pater, et cuncti qui aderant, unanimiter profitentur, abdicatis idolis, veri Dei futuros se esse cultores, si is qui jacebat exanimis, spiritu redeunte, monstraretur post mortem ad superos posse respirare. Hinc sanctus pontifex, plenus semper visceribus pietatis, id quod petebatur per Spiritum intelligit operandum. Iterum genu flexo, in orationem divinae majestati supplicaturus [Col. 0627B] humi prosternitur, et Christianos qui tum forte pauci admodum numero aderant, idem facere votis coelestibus praemunivit [forte praemonuit]; cum oratione expleta mortuus repente vitali flatu membris concutitur, atque ad sancti viri imperium in pedes erigitur, et cunctis admirantibus patri incolumis redditur.



CAPUT IX. Quod ad resuscitationem pueri, omnes prae gaudio flere coeperint, et de locis poenalibus ubi fuerat deputatus.

Tunc universi qui ad hoc spectaculum convenerant, manifesta Dei virtute flere prae gaudio, nomen Christi in commune fateri, et illum prae omnibus [Col. 0627C] esse colendum, qui cunctis mortalibus spiraculum vitae dedit, et post lethalia funera mortuorum, spiritus imperio coercet, atque iterum, cum voluerit, redivivis corporibus ad superos revocari jubet. Tunc fidelis Domini sacerdos ad resuscitatum puerum conversus: Accede, inquit, propius, et per temet enarra parentibus quid videris, vel ubi fueris, cunctis simul patenter ostende. Tunc ille, ut recens ab inferis prodiens emerserat umbris, ad nutum antistitis ora resolvens, atque a tenero pectore alta suspiria trahens, libere coepit edicere quid in inferno positus vel senserat vel vidisset; multa videlicet et innumerabilia tormentorum genera, inter tartaraeos ignes flammivomos vigere serpentes, immensas reorum [Col. 0627D] multitudines diversis suppliciis mancipatos, ac miserorum spiritus inter flammas et frigora coarctatos stridore deficere, atque ex suo defectu ad rediviva iterum incendia renovari, ubi ad vitam nulla recuperatio, sed omnium bonorum oblivio, sola praesentium poenarum inenarrabilis cruciatio; ad quam ipse quoque rex et regina, omnesque qui praesentes aderant, procul dubio essent perventuri, nisi beati antistitis dictis et factis crederent, et Christianae fidei colla subjugarent, seque ipsum ad eadem poenarum loca deductum perpetuae damnationis tenebris fuisse deputatum, nisi beati confessoris Christi citius intercessio subvenisset, quae eum a malignis spiritibus atque ab infernalibus claustris eriperet, et ad superos revocaret.



CAPUT X. Quod, puero baptisato, omnes idola projiciunt, et baptismatis sacramentum in commune suscipiunt, et unanimi voto in sedem episcopalem B. Mansuetum constituunt.
[Col. 0628A]

Haec ita et plura similia prosecutus ad pedes sancti gemebundus puer substernitur, et fonte salutis ablui humiliter ac devote profitetur. Patrem ac matrem caeterosque quorum sollicitior fuerat, ut idem facerent votis et monitis quibus poterat suadebat, dicens suum pontificem a Deo fuisse destinatum urbi, in salutem venisse civibus, pastorem sanctum animarum rectorem atque custodem divina dispositione et apostolica institutione electum; cujus ipse et tota communiter civitas salvaretur adventu. Tunc [Col. 0628B] igitur inter verba pueri, et evidentissimam resuscitationis ejus virtutem, tantae novitatis insolito miraculo stupefacti omnes, videntes manifestam Dei virtutem, cui resistere et in aliquo contradicere nemo eorum poterat, idola respuunt, aras subvertunt, cunctas diaboli officinas prosternunt, et manus protendentes Christi nomen communiter inclamare, et laudes in coelo personare coeperunt. Deinde claris vocibus erumpentes, baptismatis sacramentum, quod prius pertinaciter recusabant, humiliter omnes expostulant. Tunc vero secundum catholicam disciplinam a beato antistite sanctae fidei regulam prius edocti, ac deinde gratiam baptismatis sunt consecuti, rex scilicet et regina, omnisque eorum familia, omnis militaris ordo, universa rusticorum multitudo, [Col. 0628C] et factum est gaudium magnum in illa civitate. Tunc omnis candidatorum turba, et coelestes in laude Christi cohortes, novum redemptionis genus adepti, et vetusto anguini tegminis squalore exspoliati, divinam potentiam admirantes, et gloriosa beati Mansueti merita magnifice praedicantes, pari voto parique consensu sanctum virum totius Ecclesiae summum rectorem eligunt ac pastorem justum esse, qui ad totius populi salutem venerat, totius electione populi pastoris jura teneret; ac sic universi acclamantes, hunc esse dignum, hunc esse gloriosum, hunc per omnia civibus profuturum non jam quasi peregrinum, sed tanquam pastorem proprium apostolicae praefultum privilegio dignitatis, in sedem statuunt pontificalis honoris.



CAPUT XI. Quod rex in omnes suae ditionis partes salutis verbum annuntiari jusserit, et quod B. Mansuetus signis et virtutibus declaratus, duas basilicas intra moenia urbis construxerunt.
[Col. 0628D]

Tunc rex et principes ejus jam catholica fide fundati, per omnes dominationis suae terminos longe lateque verbum salutis cunctis inferre praecipiunt, ita volentes nolentesque aut vere convertantur, aut patria propellantur, nec ullus infra relinquatur qui aut non baptizetur, aut non baptizandus ad fidem imbuatur. Sic igitur vir Dei electus prius quidem Romae episcopus consecratus; post vero, in verbis praecedentibus patet, generali populorum acclamatione signis atque prodigiis ad pontificii culmen [Col. 0629A] Leuchorum urbis assumptus, sermone non potest comprehendi quanta et qualia divinitus meruit liberari. Misericordia namque et pietas semper in ejus ore et mente versabatur, nec episcopalis auctoritas pristini rigoris et abstinentiae frena resolvit, noctes diesque continuata oratio saepe consummavit. Motus animi tanta mansuetudine coarctavit, ut cum sciret misereri, nesciret irasci, omnibusque clemens, omnibusque misericors. Advenientium vero miserias ita perferebat, ut quicunque moerens venisset, apprime consolatus laetior rediret. Languores autem aegre se habentium non solum sua intercessione, sed etiam beati Petri Apostoli accepta auctoritate libere curabat. Ita pastor in populis vere medicus agnoscebatur esse salutis. Sicut autem in gestis ejus [Col. 0629B] quae multo ante nos conscripta sunt, studioso lectori perfacile est inveniri, emundata, ut supra diximus, eadem Leuchorum urbe omni idolorum superstitiosa spurcitia, aedificavit intra moenia civitatis templum Domino, in honore videlicet genitricis Dei et Domini nostri Jesu Chirsti ac perpetuae virginis Mariae, necnon et sancti protomartyris Stephani. Aliud vero templum construxit ex latere in parte australi, quod solemni populorum frequentia dedicavit in honore et veneratione sancti Joannis Baptistae, ubi dicitur ad Fontes. Deinde autem per omnem dioecesis suae provinciam plurimas construxit ecclesias; ordinatis presbyteris et diaconibus, ubi divinae majestati debita laus redditur, et glorificatur Deus admirabilis in sanctis suis, usque in praesentem diem. [Col. 0629C] In eo vero loco ubi primum adveniens, eo minus in suburbio civitatis sibi, ut diximus, hospitium praeparaverat, diurnis quidem in civitate divini pabulum verbi gregi sibi commisso sollicite ministrabat; nocturnis autem temporibus, ut liberius orationi instaret, ad idem tanquam conscium sibi habitaculum revertebatur. Ubi scilicet lacrymarum affluentia diluebat, si quid circa aliorum salutem occupatus, sibi ipsius diurnis spatiis minus perfecte procurasset.



CAPUT XII. Quod cives Tullensium sint ejus apostolatus in Domino, et de constantia et doctrina B. Petri Apostoli.

Tantis igitur ac talibus, ut praediximus, longo temporis exercitio divinus operator incessanter insistens, fatigari non poterat, quem sancti Spiritus fervor accendebat; qui, secundum Apostoli dictum, et si aliis non erat apostolus, huic tamen plebi vere [Col. 0629D] apostolus exstitit (I Cor. IX, 2), quam ipse tot signis atque virtutibus, tot laboris et instantiae suae sudoribus Deo acquisivit, et quamvis moribus nostris et conversioni multa deesse senserimus, quae ille vir beatus et docuit et excoluit, signa tamen apostolatus ejus nos omnes in Domino sumus (Ibid.), quia quod ille ab ipso primordiali sanctae et universalis Ecclesiae sumpsit exordium, hoc postmodum generi nostro libera auctoritate perfudit, fide potius armatus quam ferro. Praeterea beatus Petrus apostolus, qui in numero [Col. 0630A] apostolorum eligitur primus, confessor Filii Dei factus, humani generis pastor electus, Ecclesiae fundamentum, clavicularius regni coelorum, Christi Domini confessione probatus, passione postmodum coronatus, Galatiam, Pontum, Cappadociam, Bithyniam, Asiam atque Italiam evangelicis plene repleverat documentis: qui cum sub priori Claudio Caesare Antiochenam fide catholica primum perfecte fundasset Ecclesiam, eamque per septem continuos regeret annos, Simonis Magi versutias, qui veritatem apostolicae institutionis ubique locorum fugitans, sanae doctrinae radios suis tenebris maculare conabatur; Spiritu sancto edoctus perveniens, eumdem Simonem Magum Romam persecuturus ingreditur, ibique electione fidelium pastor Ecclesiae factus, Evangelium [Col. 0630B] praedicans, viginti et quinque annis ejus urbis tenuit principatum. Contra cujus clarissimam praedicationem, ut historiae referunt, idem Simon Antichristi membrum utique factus, rabido ore consurgens, Neronis et Agrippae praefecti fisus audacia, apostolicam assertionem sui pravitate mendacii impugnare non destitit, unde magicis artibus coelum conscendere molitus, virtute et oratione B. Petri apostoli, dum fertur per aera, ad terras amens corruit in partes elidendus; quibus actis, Nerone jubente, proscriptus sexto et tricesimo anno post passionem Domini in urbe Roma, ut ipse voluit deorsum crucifixus, post apostolicum meritum supernorum coelorum regna ingreditur glorioso martyrii sanguine laureatus.



CAPUT XIII. De obitu beati viri.
[Col. 0630C]

Cujus in toto terrarum orbe merito recolendam beatus Mansuetus tanquam fidissimus discipulus magistri audiens passionem; loco quo praediximus beatum virum non longe ab urbe pro tempore fuisse hospitatum, quem etiam sacri oratorii jam pridem titulo illustraverat, nobiliorem ecclesiam condidit, quam videlicet in honore et memoria beati Petri apostoli sui utique praeceptoris statuens, sacri pignoris ejus, quam secum attulisse fertur, benedictione consecravit; ubi scilicet diebus ac noctibus peracto praedicandi officio conveniens, ac soli Deo vacare desiderans, plures postea agens annos, multitudines fidelium in Christi fide colligens, ad consortium praemisit angelorum. Cumque jam Dei athleta electus plenus esset dierum, et provectae aetatis, multis et diurnis bonorum operum sudoribus et laborum exercitiis, ut praediximus, fatigatus, virtutibus quoque [Col. 0630D] et miraculorum signis admodum declaratus, tanquam fidelis servus et prudens, qui Dominicae familiae mensuram tritici in tempore suo erogaverat (Luc. XII, 32), ad accipiendam aeternae recompensationis mercedem Domino jubente vocatus, carnis onere deposito III Nonarum Septembrium spiritum coelo reddidit, et stolam beatae immortalitatis cum Domino suo perenniter regnaturus accepit, ubi modo gaudet angelorum coetibus admistus, atque ovium suarum adhuc in terris degentium, multo magis praestantius [Col. 0631A] et potentius intercessor effectus, ad cujus exsequiarum solemne commercium jam dici non potest quanta multitudo fidelium convenerat, quos videlicet ipse laboris sui instantia in filios adoptionis per Spiritus sancti gratiam transfuderat. Cerneres maximas populorum catervas non jam peregrini et ignoti, sed proprii patris et pastoris sui triste funus stipasse, et lamentabiles exsequias undique quodam quasi praecinctu flentium atque dolentium confusio ordine micuisse. Ita praeeuntium atque sequentium agmine usque ad locum sepulcri corpus defertur exanime, et in eo loco quo eum praediximus beati Petri apostolorum principis honore et merito Ecclesiam dedicasse, dignissime traditur sepulturae. Ubi enim tot certaminum et laborum consummaverat [Col. 0631B] cursum, ibi Domino disponente debitam corpori voluit habere sepulturam. Quem videlicet locum, meritis ejus obtinentibus, ex tunc et modo divina potestas ad laudem et gloriam sui nominis signis et virtutibus illustrat, ut ostendatur quantum in conspectu aeternae claritatis in coelis fulgeat, qui tantarum quotidie virtutum in conspectu mortalium admiratione coruscat. Cujus merita gloriosa nos, qui oves et grex ejus sumus, cum humili devotione debito honore veneremur, ut ipsius intercedentibus meritis sine fine cum eo gaudere mereamur. Nunc quoque, quia vitae et conversionis ejus in carne degentis ex parte finem agnovimus, quis ejus fuerit successor compendiosa brevitate huic narrationi inserere dignum judicavimus.



CAPUT XIV. De sancto Amone beato viro in episcopatu succedente.
[Col. 0631C]

Post gloriosum beati Mansueti hujus urbis primi pontificis ex hoc mundo ad coelos transitum. sicut in gestis praecedentium Leucorum urbis antistitum invenitur, sanctus ac beatissimus Amon, Dei providente clementia, in hac sede communi universarum voto atque consensu ordinatus episcopus, beati viri successor effectus; qui praedecessoris sui mores et instituta ad unguem exsecutus, non valet explicari quantae bonitatis et sanctitatis fuerit operibus comprobatus. Hic namque pontificalem dignitatem in cuncta morum honestate exsuperans, non solum verbis et exemplis subjectam plebem circumquaque competenter excoluit, sed etiam miris ac [Col. 0631D] magnificis virtutibus illustravit. Qui sic quoque cum daret in celebrationibus decus, et ornaret tempora, ut scriptum est (Eccli. XLVII, 12), usque ad consummationem vitae, recedens ab hoc saeculo in oratorio, quod superius diximus beati Petri apostolorum principis honore a sancto viro studiose constructum, cum eodem praedecessore suo sanctissimo condigne traditus est sepulturae. Unde quoque amborum meritis et intercessionibus ad laudem divini nominis idem locus ex eo tempore magnificis visus est miraculis effulsisse, cum scilicet caecorum oculi diuturna caligine pressi, optatam expulsis tenebris lucem, variarum peste cladium languentes exuti, attractis quoque nervis plures repentes humi, necnon [Col. 0632A] et quam multi diversis et innumerabilibus languoribus infecti salutis gaudia horum interventu se gaudeant ad propria retulisse; ad quorum videlicet patrocinium, regum ac principum legimus frequentiam confluxisse, ac viris suis xenia plurima ad sublevandam servorum Dei et pauperum indigentiam devote contulisse, ubi etiam diversis temporibus, mirifica sunt ostensa virtutum amborum meritis insignia. Sed vel propter irruptiones barbararum gentium, vel certe propter scriptorum inopiam, sine dubio sunt praetermissa vel perdita. Cum etiam hanc noverimus urbem ob inhabitantium enormitatem scelerum, simul cum rebus Wandalorum vastatam persecutione crudelium ac postmodum antiqui hostis insidiis atrocibus flammarum incendiis concrematam.

[Col. 0632B] Hoc tamen non est silentio supprimendum quod ore quorumdam nobis fideliter est relatum. Martinus Turonorum sanctus episcopus toto orbe, ut notum est, famosissimus, beato Maximino Trevirorum antistiti admodum fuerat familiarissimus, ita ut saepe collatis fruerentur alloquiis, et beatum Petrum Romam pariter adituri, mutuis viatim inniterentur colloquiis. Beatus igitur Martinus communi disposito quodam tempore id acturus, oratorium beati Mansueti ad quod declinaverat divinam exoraturus clementiam, devotus ut erat, ingreditur; cum ecce repente cujusdam sanctimonialis spiritus puellae, cujus corpus non longe ante sepultum eo loci fuerat, repetitis vocibus sancti viri nomen ex sepulcro ingeminat. [Col. 0632C] Cujus precibus cum vir beatus intenderet, protinus illa subsequitur: Sanctissime, inquit, pontifex, coelo terrisque praepotens, animae miserere sepulti. Corpus quidem hic tegitur terris, sed spiritus adhuc versatur in poenis; adhibe in auxilium sanctissimi Mansueti et tuum patrocinium, hancque salvatam credideris, cum reversus, vocem non audieris supplicantis. Hinc ille abiens, iter quod coeperat aggreditur, petenti praecipue subvenire sollicitus. Interea toto confecto illo itinere, cum rediens, glebam beatissimi Mansueti, ut erat solitus, non praeteriret, et signa petentis defunctae jam nulla percepisset, gratias Salvatori persolvit, quia utriusque interventu salvatam agnovit. Haec enim perire quomodo poterat, cui tales intercessores immensa Dei [Col. 0632D] misericordia contulerat? His ita gestis, quia ad alia tendimus, in his quoque pro voto finem faciamus.

Hoc etiam non indigne placuit inserendum, quod frequenti testimonio vulgatum adhuc inter ora versatur plurimorum. Ex transmarinis Scotorum finibus, has partes moris erat expetisse multorum, inter quos eo tempore vir quidam pauper cum conjuge dicitur accessisse; antiqui enim temporis multos fama excierat suae gentis virum sanctissimum. Scottigenis peregre solito abeuntibus, potissimum expetendum. Unde hic conscius, ut rumor erat, amoris et gratiae, non longe ab aede beati viri potitus hospitio voluerat mansitare. Huic in rebus domesticis [Col. 0633A] exigua fuerat admodum supellectilis, tantum inter rei familiaris commoda, non magnae quantitatis solitus alere porculam, futuris sibi escarum usibus inferendam. Ut autem assolet in tanta multitudine hominum, amicam bestiolam cum absentem diutius conspicit, furto sibi sublatam pauper intelligit. Furantis autem personam cum nusquam deprehenderet, damni sui non ferens dispendium, ad sacram aedem tendit, et efferis, ut Scotorum natura est, animis tumulo sancti se moestum injecit, et plenum querimoniis, et ut rustici verbis eloquar: O sancte Dei, Scotum, inquam, te Scotum et me, genti Scotigenae propitius miserere. Me eminus positum forte juvare debueras; ecce peregre constitutum, quid aporiari pateris, quid rebus destitui permittis? Redde, obsecro, [Col. 0633B] quod perdidi, redde quod fur impius forte jam absumit. Haec et his similia multa prosequens pauper ille, tristis recipitur hospitio.

[Col. 0634A] Interim latro avidus miserum illud animal jam ferro praefocaverat, spe gaudens saturandi gutturis ex his quas furto sublegerat rapinis. Nec diu distulit sanctus sui querimonias pauperis. Nam ut exstincta bestia tegebatur latibulis, virtute sancti, flatu redeunte, in pedes erigitur, furisque domo violenter eripitur; ac contubernale stabulum ingressa, non sine multorum admiratione proprio domino viva et incolumis restituitur. Sic delusa est iniqui furis praesumptio; sic pauper recreatus est suo quod fuerat passus gravi infortunio; sic etiam admirabilis facta est non tantum in maximis quam etiam in rebus vilibus, sancti Mansueti, si fide petitur, evidentissima virtus. Si quis vero huic rei incredulus esse voluerit, nihil nostra intererit, cum [Col. 0634B] hoc si siscitari placuerit, multorum adhuc relationibus comprobabi



LIBER SECUNDUS.
[Col. 0633]


CAPUT XV. Incipit opusculum libelli sequentis, de his quae per eum post obitum gesta sunt.
[Col. 0633B]

Quoniam in anterioris exsecutione operis, prout [Col. 0633C] divina sublimitas ad memoriam praesentium temporum renovandum exignitati nostrae contulerat, pauca ex pluribus breviter explicuimus, ea scilicet quae dum maneret in corpore, Dei est virtute operatus, omissis hic quae vel incuria, vel prolixae vetustatis desidia tacita sunt vel neglecta, ad ea quoque quae nostra aetate gesta sunt, suscepti negotii studium convertamus; quae videlicet tanto securius proferimus, quanto haec quoque vicinius fuisse facta sine dubio tenemus; in primis si quidem. . . . sive, ut diximus, barbarica irrumpente . . . . feritate gentium, seu etiam celeberrimis inter se consectationibus populorum per succedentia tempora isdem locus rebus privatus, munitionibus dissipatus, pene ad nihilum fuerat redactus, [Col. 0633D] frequenter etiam virorum saecularium dominationi subjectus. Interea longa evoluta quoque temporum serie, post Drogonem, inclytum Leucorum urbis episcopum, domnus Goslinus nobilissimis Francorum natalibus ortus, pietate et religione conspicuus, litterarum studiis apprime eruditus, per Dei providentiam electus, in hac sede est pontifex ordinatus, qui diligenter clerum instituens, viros prudentes undecunque colligens, urbem rebus auxit, sapientia decoravit, providenti dispensatione munivit. Hic itaque praefatum locum diversis, ut diximus, casibus lapsantem considerans, ascito sibi ex loco sancti Apri confessoris Christi egregii, domno Herchemboldo patri venerabili, quem ipse quoque illic abbatem ante constituerat, locum hunc in religionis [Col. 0634B] ordinem committit reparandum. Qui videlicet vir venerabilis, ut erat religiosissimus, sub praepositorum manu monachorum aliquos delegavit, et quia illic stipendia eo tempore deerant, propriis [Col. 0634C] monasterii sui sumptibus alendos instituerat.



CAPUT XVI. De quadam coeca, quae ante januam beati Mansueti illuminata est.

Praefati igitur felicissimi antistitis Domini Gauzlini tempore, dum isdem locus sub praepositorum, ut diximus, custodia ageret, quae ante e vicino, vel post visu vel auditu contigerint, satis sit vel pauca de multis expedire. Widonem istius urbis multi noverunt comitem. Hic viculum quemdam habuerat ab urbe non longe positum; quem quia ipse construxerat, usque in praesens tempus nomen Widonis habet. In hoc quaedam ancilla ejus fuerat, quae jam per annos caeca septem permanebat, haec et conjugem et filios potius ad calumniam, quam ad [Col. 0634D] adjutorium possidebat. Quid ageret omnino nesciebat, omnium et maxime suorum infelix patens contemptui, praesenti subjectae inopiae. Interea instabat dies qua exspectabantur in crastinum annuae beati Mansueti solemnitatis gaudia. Tum illa inimicam caecitatem perferens, turmis se miscuit confluentium, alieno duci innititur, beati pontificis domum gemebunda ingreditur, fletibus profusa faciem, divinae majestatis amicum invocat, mitis pastoris affuturam sibi clementiam exorat. Cumque in oratorio pernoctare cupiens, ab ecclesiae praeposito cum caeteris excluditur, ante januam vallatam populis excubat, habens in eo fiduciam in quem totam mentem direxerat. Cum ecce nocte media elata voce Deo gratias agit, interventu sancti lucernas [Col. 0635A] ardentes sibi patere asserit, Eia, inquiens, sancte Dei, caecam illuminasti, infirmam solidasti, tristem refovisti. Amodo me tuis obsequiis habeto famulantem, super quam tuam potentiam ostendisti. Ita quae alieno duce venerat, collatae lucis Auctorem libera rediens omnibus praedicabat.



CAPUT XVII. De muliere sanata, quae a daemonibus vexata sensum perdiderat.

Stephanus quidam miles inter suos non infimus, non longe ab urbe rure proprio commanebat; hic ex conjuge filiam acceperat, quam tenero amore diligebat, et, ut solet hostis chariora persequi, electa confundere, incauta perrumpere, peccatis exigentibus vas puellae diabolus ingreditur, confundit [Col. 0635B] mentem, tollit vigorem, penitus evacuat sensum. Illa consepta nexibus, stipata custodibus, sanctorum a parentibus illata patrociniis, tandem in oratorium sancti Mansueti perducitur; intra basilicam vero permissa pernoctare uno superstite, pressis sopore caeteris, ea parte qua illa solo decuberat, evagantes supra tectum ecclesiae daemones, mirum dictu! voces ululantium ac varios imitantes sonitus bestiarum mistis aera complent clamoribus, conquesti publice nihil sibi et sancto convenire, nec donum salutis quam ipsi merito abstulissent, ullo modo posse reportare. Ille tremefactus, caeteros excitat, ut et ipsi voces perciperent quas ille audiebat. At vero illi cum per aliquot horas palam insultarent, egressi terroribus daemones fugiunt, puellam deserunt, [Col. 0635C] virtute sancti protinus evanescunt; puella surgit libera, et reparato sensu secum ipsa miratur quibus tradita fuerat inimicis.



CAPUT XVIII. De leproso curato.

Alio quoque tempore elephantiae quidam morbo percussus, cujus cutis instar nivis, speciem praetenderat poenitentem, toto trepidus corpore beati Mansueti suffragium censuit expetendum. Quo cum pervenisset, praepositus ecclesiae visus est pro foribus astitisse; cujus ille cupiens pedibus procumbere, visus est quid vellet, aut quid quaereret indicare. At ille: Heu me, inquit, miserum, vivus quodammodo artubus omni ex parte praemortuum, cui vita in poenis ducitur, caro lethiferis angoribus [Col. 0635D] coarctatur! Ad hoc enim veni, ut sancti hujus, etsi non merear, vel parum remedii beneficio Deitatis attingam. Ad quem senior specie intentantis: Quid habes, inquit, offerre in donariis? Cui ille, ostensa protinus summitate qua tegebatur vestis: En, inquam, salis exiguum sublevandae inopiae miserantis gratia condonatum. Vade, inquit, sumens illud sacris inferendum. His dictis ratus ille accurate ista sibi juberi, quae sub ludentis habitu prolata audierat, festinus templum ingreditur, donum salis ante aram perfundit, ipse in preces prosternitur: qui solo decubans, subito quasi pedem transeuntis sensit dorso vestigium impressisse. Hinc concitus assurgens, cum neminem circumquaque conspiceret, [Col. 0636A] ad seniorem revertitur, et jam sanus factus colore in pristinum converso, deposuisse cutem gavisus est male albicantem.



CAPUT XIX. De clerico a febribus erepto.

Est quo . . . . simum hunc beatum vir . . . . etiam quaesitae sanitatis saepissime remedium contulisse; et ut nota replicem, vidimus ex clero non mediocris secundum saeculum personam dignitatis, quem quoque cum tanta vis febrium toto tremebundo corpore ardentius inflammaret, ut dies noctesque quamplures sine cibo duceret, vitae jam pene desperatus, ad sacram defertur aedem manibus famulantium; compositis stramentis secus beati aram sedulus excubator exponitur. Ita eo loco biduo commoratus, [Col. 0636B] pulso ardore torrido, sic praesensit opem medicinae salvantis, ut libera facultate domum rediret incolumis, a qua prius elatus fuerat passus igniferae tormenta passionis. Nec in hoc solo virtus ostensa est hujusmodi morbos excludendi, sed certe frequentissime hoc angore pressos aspeximus sancti pontificis auxilium implorasse, quos alacriter contigit optatae incolumitatis gaudia reportasse. Si cui vero tam cita salus non occurrerit, sciat vel non mereri, vel potius in provectum differri.

Eodem fere tempore . . . to quoque miles notissimus. . . . . . . . fuerat oriundus, hujus gratiam sancti pontificis est pleniter expertus. Qui videlicet cum esset in rebus militaribus strenuus et promptus, non minus tamen erat fide et bonitate conspicuus. [Col. 0636C] Hic irruente febrium peste, pene ad extrema perducitur, atque amissis totius viribus corporis, nihil sibi superesse, nisi mortem vicinam conspicatur. Quid potissimum faciendum esset, mente confusa versabatur. Vitalia exosus alimenta, et quietis impatiens, de sola morte cogitabat. Cum ecce inter lethiferos febrium anhelitus, et ignis ardentis stridentia acumina, menti incidit sancti hujus expetere perfugium, et votis praeeuntibus implorare suffragium. Adducitur igitur vectus subsidio servulorum, ingressusque templum venerabile, imposito cervici vinculo, sancto se ex libero in servum dedicat, et votum censuale die certo devovet. Sicque nocte illa ante aram provolutus excubat, atque in crastinum inter sacra missarum [Col. 0636D] solemnia, livido jam furore erutus, domum qua vectus fuerat, liber revertitur et sanus; non oblitus post haec ereptoris sui beneficii, quo tam evidenter ab illis stridoribus meruerat absolvi.

Praeterea innumerabiles nos vidisse meminimus hujusmodi vexationibus detritos, qui flammis stridentibus totis effusi corporum viribus, solum exitum meditantes, hujus meritis et potentia sancti, redierint ad propria sani et incolumes facti. Quae omnia si velimus plene prosequi, ante deficient nobis tempora, quam universa magnalia ejus valeant litteris comprehendi.

Tamen si cupimus hujus nostri protectoris meritis provehi, beneficiis adjuvari, nos ab ejus laudibus [Col. 0637A] et obsequiis non convenit exsortes deputari: quod in uno solo facile est deprehendi, quod congruum duximus adjungi.

Quodam tempore, ut moris est rusticorum, quidam Barrensium partium non parvo numero rustici grege facto, sumptis vehiculis, et rerum copiis, vicos expetierant Salinarum (Vic-aux-Salines); datisque in coemptionem rerum venalium convectationibus, ad sua redire cupientes, salis commercia referebant, et jam ex maxima parte expleto itinere, Gundulfi villam (Gondreville) transgressi, ad alveum Mosellae cum illa sua rheda squalentes labore rustici pervenerunt. Ubi objectu transmeandi fluminis aliquantulum intricati, a loci illius incolis duriter sunt invecti, cur eo die rotalibus actibus insudantes in [Col. 0637B] tanti Patris quae ea die annua colebatur solemnitate, tanquam agrestibus animis communis laetitiae se paterentur non esse consortes. Rustici haec e contra ludibriis prosequuntur, dicentes, haec sacra ad illos non pertinere, nec quidquam cum hac celebritate habere commune, quam solis Leuchorum populis nossent debitam et votis civilibus excolendam. His ita contumaciter persistentibus ultio divina prosequitur, mira dicturus sum. Tanta subito rabies miseris illis animalibus incubuit, ut se invicem concertis cornibus appeterent, et cunctis videntibus maximum terrorem incuterent.

Infelices vero rustici pene ab humanis sensibus excedentes, circumquaque vagabundi feruntur, bovesque versi in amentiam poenas suorum luerunt [Col. 0637C] dominorum. At illi in quibus vigoris animi aliquid resederat, ecclesiam Beati pontificis celerius irrumpentes, reatum suum publice profitentur, votis se et supplicationibus astringunt; de caetero fore cautiores, si poenis praesentibus erepti, liberi redire potuissent. Nec distulit sanctus voces audire gementium, quibus et misera armenta restituit, et abeundi facultatem donavit.

Praefati domni Gozlini pontificis obtentu, Grimauldus quidam vir vitae venerabilis, quodam tempore ex monachorum sancti Apri religioso collegio assumptus, ejusdem loci, sui abbatis imperio, rector et praepositus fuerat constitutus, qui videlicet pro merito charus omnibus principalis obedientiae titulis fuerat insignitus, disciplinis regularibus pretiosus. [Col. 0637D] Hic itaque in usibus necessariis unius vaccae subsidio fruebatur, quod videlicet animal condiendis potissimum oleribus familiare praestabat obsequium. Sed quadam die dum hora competenti exspectatur, quod non aderat, diversitate quaeritur locorum studio famulantium. Res est incerta cujus idem animal fraudulenta fuerit factione traductum. Tunc praepositus inquit ad ministrum, qui tunc forte damni familiaris nuntiator moestus advenerat: Vade igitur, dic sancto illi qui nostris utitur ministeriis, si nostrae velit amodo commune servitutis obsequium, restituat citius animal necessarium, iniqua fraude sublatum. Nec sermo in vanum cecidit. Nam in crastinum raptoris idem animal exactum vinculo, fertur [Col. 0638A] stabulo proprio, virtute B. pontificis celerrime revocatum.

Gloriosae vero et felicis in aeternum memoriae domnus Gozlinus saepe dictus episcopus, piis ac sanctissimis operibus approbatus, plenus dierum et bonarum virtutum insignibus, suae complens tempora vitae, magno moerore et luctu omnium, quadragesimo quarto ordinationis suae anno delatus a clero et populo in Buxuriensi coenobio, quod ipse a fundamentis longe ante construxerat, dignissimam sicut vivens jusserat, accipit sepulturam inter choros virginum, quas illic plures numero vitae districtioris aggregaverat, longis saeculis in Dei laudibus excolendam. Cujus dies depositionis VII Idus Septembris agitur, sub obtentu Dei genitricis et perpetuae virginis [Col. 0638B] Mariae in saeculum permanentis.



CAPUT XX. De his quae acta sunt beati Mansueti meritis, tempore domni Gerardi pontificis.

Ut vero adhuc competens historiae nostrae rei veritas et ordo consequatur, hujus sanctissimae et intemeratae virginis Mariae praeeunte gratia et virtute, necnon et beati protomartyris Stephani sanguine coruscante, cui urbs tota innititur, universus populus meritis sanctificatur et regitur. Haec eadem Leuchorum civitas suo, ut dictum est, rectore destituta, nequaquam diutius est, Deo disponente, pessumdari permissa. Nam votis utriusque fidelium ordinis aspirante gratia divinae majestatis, triumphatoris invicti domni videlicet Ottonis Augusti decreto [Col. 0638C] statuente, agente quoque germano ejus domno Brunone pontifice, Gerardus Coloniae civitatis oriundus, in clero genere et religione praeclarus, destitutae Leuchorum urbi futurus designatur episcopus. Qui si quidem cum esset ecclesiasticis institutis apprime eruditus, regnante in perpetuum Domino Salvatore, dum nongentesimus sexagesimus tertius ejusdem sanctae Incarnationis ageretur temporum cursus, omnium unanimitate acclamante fidelium, in hac eadem sede intronizatus pariter et assumptus. Hic itaque imprimis dum sibi commissam urbem expeteret, in praefatum beati Mansueti oratorium, quod forte obvium habuerat, primo ingressu divinitus, ut creditur, menti incidit, quod illic requiem in saeculum [Col. 0638D] saeculi, et habitationem electam secundum Prophetae vaticinium eodem currente versiculo sibi praesignavit (Psal. CXXXI, 14), et haec, ut patet liquido, circa eumdem locum potioris devotionis causa fuit pariter et salutis augmentum. Nam rerum competentium dispensatione composita, non longo temporis interjectu laudabilis memoriae abbatis Huncberti consilio, qui tunc temporis B. Apri gloriose regebat monasterium; cujus nomen, ut speramus et cupimus, libro beatae vitae tenetur fixum. Suorum etiam consensu fidelium, quemdam boni testimonii virum Adam nomine, moribusque fulgentem, verbis et actibus institutum, eidem loco abbatem praefecit et rectorem. Ex his vero quae ad se videbantur pertinere rebus, locum decenter ampliavit, et numerum Deo famulantium [Col. 0639A] secundum regularis vitae disciplinam fideliter instruxit. His tandem ita gestis, quia hae res in propatulo constant, et solit. . . . . coeptae historiae seriem prosequentes, ea omnia opera quae praesentis domni Gerardi pontificis tempore, beati virtute Mansueti gesta sunt, breviter explicemus.

Suspensis coelo imbribus, inimica frugibus magna et illius temporis inusitata sterilitas arvis squalentibus incubuerat; deinde tellure fatiscente, laboribus hominum aestu nimium irruente pene concrematis, exustae terrae (dictu horrendum!) cultura deperibat, et ut in ultionem infidelis populi invectione Domini longe ante probatum fuerat, coelum desuper speciem minabatur aeream; deorsum vero terra crudelis praetendebat ferream. Hoc autem in dies irae [Col. 0639B] coelestis effulgurante judicio, jussu pontificis plebi aestuanti agendum triduo jejunium indicitur; et quia facile non valet contrairi divinae ultioni, praesulem expetunt beati viri corpus arentium agrorum finibus deferendum, utpote arescentibus hisae stibus misericorditer opponendum. Quid plura? Astante domno pontifice, et plebe universa, exponitur de loco in quo pridem jacuerat. Dant voces in excelsis, coelestibus personant hymnis Deum laudantes, et flebilibus B. Mansueti medio procedentibus, ut ostenderetur divinitas cujus in terra ferebatur corpus, tantus de coelestibus fragor repente bis inhorruit, ut voces rumperet psallentium, et corda stupentia redderet singulorum. Ita attonita multitudine quae ad duo millia hominum, vel eo amplius undecunque eo die [Col. 0639C] confluxerat, ad locum sancti Apri quo ire decreverant, perducuntur. Illa vero aestuosa coeli serenitas quae ardente Syrio terras videbatur exurere, in nubes mox coepit densescere, et datis largis imbribus, impetrati roris gratiam pleniter ministrare. Quid vero interim contigerit, non est silentio praeterire.

In hac copiosa multitudine quae tantum spectaculum impleverat, hujus tunc urbis comes Sindebauldus eorum unus erat. Is cum Immone quodam domni praesulis non ignobili milite, sancti viri se glebae petiit supponi deferendae. Quem scilicet prae doloribus omni humano officio destituta manus valde fatigabat. Hanc jamjam salvandam aliter desperaverat, quam si, ut assolet, ustione depelleret quod graviter dolebat. Deposito vero beati Mansueti quod [Col. 0639D] ferebat corpore, expletisque missarum solemnibus, ita manum morbo liberam cunctis videntibus extulit, ac si unquam prius doloris nihil senserit. Cujus rei adhuc est ipse testis certus, si a quolibet fuerit requisitus.

Hinc vero abeuntes cum illo suo coelesti thesauro urbem ingrediuntur, magno resultantes divinae modulationis tripudio. Sacris deinde illius noctis vigiliis insistentes, praesenti viri corpore dedicant basilicam, quam ipse praesul a fundamentis ante construxerat, sanctae Dei genitricis, sanctique Mansueti honore venerabilem quae ex tunc et modo sancti Mansueti magnifice illustratur meritis, ubique solvuntur vincula peccati aggravantis.

[Col. 0640A] His autem ita compositis, beati viri corpus sedi propriae referri cupientes, obvium quemdam habent rusticum magnificis vocibus ejulantem. Hic ulnis impositum sui moeroris miserum decem annorum filium attulerat, cui nervorum implexio spinae dorsuali vestigia fixa retinebat; qui cum sancti viri glebam ad templum lamentis prosequitur, Judaeus quidam, qui tum forte se turbis miscuerat, centum blasphemias ludibriis rabidioris evomens, preces rogantis invehitur. Heus, tu! inquiens, quid mortuum insequeris? Quid clamoribus aera confundis? Quid ab immoto beneficii petiturus accedis, cum ego, equidem ipse vivens multo defuncto praestantius, prosim, si vota contuleris? His auditis valde indignatus qui praesens aderat pontifex, astantibus fratribus: Heu [Col. 0640B] me! inquit, quid veneramur, quid colimus? Aut enim nulla sancti virtus, qua laetificetur Ecclesia, qua Judaei confundatur vesania; aut certe pro eo alter colitur, qui dum putatur, hic nullo modo retinetur. Interea populis alia procurantibus expositi pavimento pueri nervorum subito rupta connexio, sanguine coepit defluente dissolvi; et dum nititur manu sancti glebam irrepere, in pedes constitit, et iter quod nunquam noverat, propriis nitens gressibus, turbis mirantibus, recognovit. Sic sanctus vir, ut voluit, gratiam virtutis exhibuit, et ora flentium in gaudia commutavit. Puer autem in testimonium facti usque in praesens tempus stipendiis ecclesiae confovetur.

Inter caetera autem hujus beatissimi viri huic [Col. 0640C] pontifici virtutum experta beneficia, illud etiam addimus, quod ejus relatione nos certos fuisse non dubitamus. Cum adhuc in eodem coenobio sancti praesens contubernio esset; abeunte die Sabbati nox funditur, quia videlicet Dominica solemnitas in crastinum sperabatur. In qua cum maturius fratres ad divinae servitutis praeconium surgerent; episcopus praeteritorum labore defessus, lecto decumbebat, gravi sopore depressus. Interim illis consueto more laudes agentibus, soporato pontifici cum jam daret albentes pallens aurora recursus, astitit vir quidam aspectu venerandus, stola candidissima coopertus, habitu praecipuus, staturae quantitate profusus, ut nil aliud videretur quam sanctus Mansuetus. Qui cum divinus visitator cubiculum quiescentis intraret, [Col. 0640D] quadam impellente virtute, ostia contiguae subito patuere fenestrae, ac radio vibrante domus resplenduit omnis. Tum ille vir clarus ad stratum praesulis soporati accessit, manuque corpori superposita, levi agitante motu, nam caeteri jacentes circumfusi tanto sopore tenebantur innexi, ut vix facto strepitu irruente quiete laxari potuissent, eum excitat, dicens: Quid dormis? Quid aliis sacras vigilias agentibus, tu tanto sopore deprimeris? Atque, ut ejus verba ipsa retexam, mox subjunxit: Non enim dormientibus pervenit regnum Dei, sed vigilantibus. His auditis, pontifex somno excitus, ecclesiam tremebundus irrumpit, magnoque terrore concussus, pudore profunditur, quod his officiis exsors ita tardius interesse [Col. 0641A] videretur. Cujus rei testis non sine sui pudore refert, quid in illo sit passus secreto cubiculi, virtute praestanti beati Mansueti

Sed quia gloria regis est celare verbum, Domini autem investigare sermonem; veniam ad illud quoque quod ea sub tempestate, hujus beati viri meritis fuisse probatur ostensum. Non multo post tempore ulciscendis obnoxia facinoribus omnium divinae animadversionis severitas peccata perstrinxerat populorum. Morbosae calamitatis clades acta Dei judicio per populos incanduerat. Nam instar inguinariae pestis, quae quondam populos Italiae corripuerat, quidam litteralis [f. lateralis] dolor ubique redivivo germine spargitur, ac lethiferis invalescens successibus, regionum finibus Iate pervagatur; sicque quodam [Col. 0641B] malo auspicio, serie cumulata morborum, plebes pereunt, populi concidunt, sine differentia utriusque sexus et ordinis, volvuntur agmina mortuorum. Nec is qui tali dolore corripitur ultra triduum vix superesse ullo modo permittitur. Et quid in aliis fieret terrarum partibus incertum. Hanc urbem clades ita superveniens irruperat, ut ad unum quemlibet, exceptis aliis diversarum ecclesiarum, locum, sicut idem pontifex non sine gemitu memorabat, denos vel septenos mortuorum loculos sub oculis aspiceret inferri tumulandos. Arctatur pontifex plurimorum periculo morientium. Tandem id consilii menti infunditur, ut videlicet idem protector beatus Mansuetus, ex quo fuerat positus loco iterum assumptus, tanquam inter viventes et mortuos medius opponatur. [Col. 0641C] Itaque triduano praemisso jejunio, consultu habito, videtur episcopo congruum, ut collectis denuo populorum undique catervis, beati viri corpus ad ecclesiam sitam scropulis [Ecrouves prs de Toul], quae beatae Dei genitricis Mariae saepius solet illustrari miraculis, debeat destinari, tanquam apud coelestis Imperatoris summam Imperatricem, matrem omnium sane suarum ovium, commissa legatione perfungi. Sicque hoc facto visa est clades illa suo aliquantulum furore mitescere. Sed nec sic paventium populorum terror abscinditur: nam iterum beati viri glebam humeris imponentes, principale ejusdem Dei genitricis Buxeriarum [Bouxires aux-Dames] cum choris permiscui ordinis psallentium, erectis in Dominum cordibus expetunt coenobium, ibique praesente [Col. 0641D] domno Gerardo pontifice exacta nocte illa, dum reditum gestiunt, dici jam ullo modo non potest quam incredibili multitudine stipatae populorum cohortes confuso ordine turbas miscuerunt, ex vicis, ex agris, ex diversis partibus in unum repente coeuntium. Hinc sacrae virgines, illinc innumerabiles Christianae fidei greges, ad littus Murtensis fluminis usque properantes, ubi ab incolis loci illius votive petentibus, acceptum est beati viri venerabile corpus. Et cum jam satis visa illis fuerit excrevisse aquarum immensitas, liberis inter undas vestibus ad renes usque aquis convoluti, dicti sunt alveum pedibus transmeasse, non sine admiratione multorum. Hinc omnis illa popularis turba, progrediens laetis [Col. 0642A] conjubilo gressibus, vallatam undique catervis sancti viri glebam ad propriam sedem, non sine voti sui munere, referunt. Nam coactis inter aera nubibus, tantus prius imploratus imber coelo profluxerat, quantus arenti terrae sufficere plene potuisset. Tandem igitur templi januam cum laudibus propinquantibus, mox tantae claritatis jubar illud venerabile corpus visum est praecessisse, ut tota ecclesiae domo effulgurans manifeste daret intelligi quam divinum esset quod templo sancto videbatur inferri. Tunc sonitu confusae multitudinis rumpitur concentus coeptae modulationis; versisque in contraria votis, coeperunt plures flere prae gaudio, dum nescirent cur flere debuissent, nisi quod sancti pietas supernae infusionis affectum suorum concitaverat in mentibus [Col. 0642B] filiorum. Nec vero praesens antistes lacrymis temperat, qui illius dulcedinis communem cum populo ubertatem mire sentiebat. Et ecce clades illa quam . . . . . . hominum effusam esse diximus, favente istius nostri protectoris meritis gratia Domini Redemptoris, sic suis desuevit processibus, ut palam cognosceret universus populus quod pro domo Israel in die Domini staret ex adverso in pretio sanctus Mansuetus suarum omnium ovium adjutor praestantissimus factus.

Libet quoque illud huic nostrae narrationi inserere, quod pene nostris omnibus praecedenti tempore, ad laudem quoque istius beati viri notum est contigisse. Et quia praedictus episcopus est in causa, non derogat personae praecellenti Divinitati debita [Col. 0642C] clementia porrecta peccatori. Severitate igitur flagelli percussis plebibus, sanctorum meritis exempti, coelesti disciplinae praefatus quoque pontifex subditur, ut tactus ex verbere celerius agnoscat quia unus est Dominus praepotens qui percutit et sanat. Ergo ut plura reticeam, qui multis aliis orationum fomenta porrexerat, gravi pressus incommodo valdeque se habens aegre, infirmus decumbebat.

Nulla huic virtus, nullus vigor permanserat, toto corpore contabescens, nec somnum nec cibum capere valde debilitatus poterat, vitam exosam ducens inter angustias, de imminenti funere solummodo cogitabat. Quid faceret, quo se verteret anxius nesciebat; plebes absolvens, ipse a plebibus absolutus, solum exitum moestus exspectabat. Cujus quidem infirmitatis [Col. 0642D] ita exprimimus incommoda, ut videlicet ostendamus quanta per beatum Mansuetum hanc sit gratiam subsecuta. Nam hac invalescente molestia, cum pene jam jamque in extremis ageret, ternasque continue hebdomadas insomnes lethaliter duceret, ad notum sancti Mansueti refugium urgente morbo recurrere aegrotus deliberat. Obstat e contra militum familiare obsequium, ne videlicet sicut rumor fuerat, si contigeret Dominum in ordinem monasticum converti, eos quoque pariter rebus domesticis cum Domino privari. Quae scilicet res eorum mentes animo que confuderat. At ille qui vim laboris torquentis insenserat, rumpit obstacula prohibentium, beati viri suffragium festinus impetit, totum [Col. 0643A] se ejus apud Deum interventioni committit, tam suis [.....] fratrum orationibus studiosus incumbit, votaque sua Deo ac sancto Mansueto imo pectore deferens, non prius abstitit quam redeuntis salutis, Domino miserante, sanctique Mansueti virtute conferente, sperata beneficia persensit. Quod usque hodie idem pontifex non sine suspiriis solitus est referre, quanto eo tempore fuerit incommodo depressus, [Col. 0644A] quam potenti interventu sancti exstiterit coelesti medicina salvatus. Et quia aliqua de sancti hujus virtutibus praesentis in carne pontificis tempore gesta brevi calamo, ut ita dicam, sodalem sibi libellum ejus imperio exsoluturus, nunc in his quoque finem faciamus adjuti ejus orationibus, aspirante gratia Domini Redemptoris.




[Col. 0643]
VITA SANCTI BASOLI CONFESSORIS Auctore Adsone.
(Apud Mabill., Acta SS. ord. S. Bened., Saec. II, p. 66, ex membranis monasterii S. Basoli.)



PROLOGUS AUCTORIS.

[Col. 0643B] 1. Quoniam describenda sanctissimi confessoris Christi Basoli vitae actuumque insignia prae manibus habemus, os et cor nostrum in coelum dirigimus, quia, testante Scriptura, Omne datum optimum et omne donum perfectum desursum esse (Jac. I, 17) cognoscimus. Ad hoc autem opus trepidi omnino manum extendimus, quia tantae materiae meritis et ingenio impares viribus fracti succumbimus, quam uni ex antiqui temporis primoribus satis condignam esse perpendimus. Cui etiamsi, ut gentilium figmenta referunt, Homerus aut Tullius Cicero rediret ab inferis, non posset verbis includere omne, ut gestum est, opus divinae virtutis; quanto minus ego solus homuncio, cui nec scientia praesto est, nec meritorum ulla decusat ratio, nec ea, quae in rebus [Col. 0643C] excellentibus est valde necessaria, docti sermonis oratio? Quid ergo? etsi indigni sumus, omnino tacebimus? Forsitan enim culpam incurrimus, si ejus, de quo semper digne loqui possumus, virtutes et opera silemus. Quod si ex nobis nullam sufficientiam habemus, credimus tamen, ut Gregorius Romanae rex eloquentiae scribit, quia vires, quas imperitia denegat, charitas ministrat. Et fortasse eo facundiores erimus, quo propria virtute nil fidimus; quia quanto quis humiliter intra suam se deprimit ignorantiam, tanto sublevatur interius per Spiritum illiminantem, et auditoribus animo utilius solet prodesse quod procedit exterius ex vera humilitate. At vero oratio quae ex fastu superbiae prodit, audientem non adjuvat, sed fastidit. Ergo quia mentis [Col. 0644B] ariditate constricti sumus, tanto vehementius ad fontem aquarum viventium sitientes recurrimus, quanto inardescente siti intus aestuamus, in illum suspirantes, in illum nostra praecordia ponentes, de quo veraciter scriptum tenemus, quia in coelo habet cathedram qui docet corda hominum (AUG. tract. 3 in I. Epist. Joan. circa finem).



Quibus auctoribus scriptor hanc vitam componat.

2. Inde itaque accipere volumus, unde innumerabilium fluenta paginarum emanasse cognoscimus, cujus gratiae totum profecto ascribimus, quo docente egreditur quidquid profertur. Sed et si post nos subito prosiliat, qui opus hoc nostrum evestigio remordeat, ut et ipse his venustius componendis eloquii sui torrentes influat, quae nos minus idonee [Col. 0644C] vel temere composuisse redarguat; reducat ad memoriam, quod non hoc proprius quidlibet faciendi impetus, sed praeceptum venerabilium Patrum nos duxerit, sub quorum imperio militamus; quibus si contradiceremus, majoris dementiae nefas esse putavimus. Ipsorum ergo contra omnia inopinatae objectionis jacula defensione confidimus, quibus obedientiae onus auctoribus tolerandum esse suscepimus, qui post longam monasticae institutionis abolitam honestatem hac nostra aetate regularis militiae sunt reparatores atque recreatores [(13) 1Kb] . Quibus cum obedimus, vitae nostrae ordinem honoramus ac nostrae servitutis propositum illaesum conservamus. Cum vero ab eorum obedientia temere declinamus, Deum offendimus, animas nostras laedimus, pro mercede [Col. 0645A] inobedientiae damnationis judicium sustinemus. Ergo in hac parte nemo mordaci praejudicio in nos jacula contorqueat, quia vituperari non debemus si institutae servitutis humiliter officium implemus.



Auctoris modestia.

3. Sed neque econtra laudationis cujusque funes innectimus, quia omnino laudari a quoquam recusamus, qui laudandum nunquam aliquid nos egisse meminimus. In hoc namque tali negotio non est a dictante quaerenda laudatio, sed virtutum imitanda proportio, et rerum gestarum cum veritate proferenda assertio. Si igitur debet quis laudari, ille laudetur de quo nos famuli loquimur, ille laudetur qui virtutes operatur, ille qui jam triumphaliter pervenit ad portum, non ille qui adhuc in incerto, [Col. 0645B] inter fluctus dirigit remum. Unus est igitur ex principibus monachorum sublimium, quem nos Monasticae vitae professores indignissimos qui nec minimam meritorum particulam attigimus, oportet laudare et recolere devotis pectoribus. Justum quippe est, ut quem habemus prae oculis nostri ordinis ducem praecipuum, quo regente, per varios casus et tot discrimina rerum tendimus ad patriam, nostri devotionem exhibeamus obsequii ritumque colendi, ut tunc suos esse recognoscat, cum in judicio veniens a servitute sua non fuisse extraneos considerat. Qui haec autem legerit, intelligat, quod nostra exactio ad legendum eum non compellat, sciatque quia alia pro aliis non introducere voluimus, sed rei gestae ordinem diligentissime investigantes, quantum [Col. 0645C] studium nostrum pertingere potuit, ne tantus [Col. 0646A] domini confessor in populo lateret, effecit; qui his Franciae partibus et monachorum imitator egregius exstitit, totius populi sui apud Dominum semper piissimus mediator erit.



Fides hujus historiae Auctor rerum ordinem non servat.

4. Quaedam igitur tradita ex antiquorum memoria copiosius retulimus, quaedam vero ab ore fidelium relata stilo proprio commendavimus, nonnulla quoque addere libuit quibus et ipsi interfuimus, sed et illa breviter exsecuti sumus quae rebus testimonio praesentium astipulante didicimus. In descriptione autem nostra ordinem servare supersedimus; dummodo id ageremus, ut quae se nostrae inferrent notitiae, surda ore non transeundum esse judicaremus; quamvis quoque a pluribus affirmari soleat, [Col. 0646B] quod solers antiquitas ex beati viri actibus posterorum memoriae non modicae quantitatis librum reliquerit, qui tamen adhuc nostris conspectibus usque in praesens deprehendi non potuit. Sed sive illud est, sive, ut poeta canit, Audieras, sed fama fuit; specialis pastoris nostri virtutes et opera nos silere minime convenit, qui et ante corpus ejus excubias agimus [(14) 1Kb] , et patrocinii singularitate gaudemus. Nec nobis erit oneri quantumcunque ipsius praeconia scimus ab aliis dilatari: imo potius surgent incrementa gaudii, si ubi nos deficimus, contigerit per alium adimpleri; quia virtutes ejus quas coelo teste est operatus, sicut nullus mortalium potuit pleniter agnoscere, ita sermo plurimorum non valet omnimodis [Col. 0646C] explicare.



PRAEFATIO.
[Col. 0645]


Exempla sanctorum quam utilia. Auctor nomen suum premit.
[Col. 0645C]

5. Ex longo hujus peregrinationis taedio felicem ad patriam revertentes, habemus necessaria SS. Patrum exempla, quos novimus promeruisse virtutibus gloriosum ad coelos ascensum. Hic namque, ut dicitur, [Col. 0645D] inter Charybdim Syllamque navigantes, non sine magno periculo iter medium ducimus, et valde formidandum ne in dexteram sive in partem sinistram vela relaxemus. Praesto sunt enim utrimque truculentae bestiae, quae si nos ad se declinantes aspexerint, patenti barathro sorbeant, atque profundis gurgitibus immergant. Quia igitur haec mortis latibula per nos caute evitare non possumus, ideo curiose lumine sanctorum praecedentium semitas exploremus, ut iter tutum inter tot discrimina teneamus. Quod tunc convenienter agimus, si eorum virtutes et opera consideremus, nobisque ex eorum imitatione salutis exempla capiamus; si mores componimus, vitam emendamus, et quidquid est in nobis Deo displicens, per sanctae conversationis studium [Col. 0646C] fiat Redemptori placens. Bono etenim fructu sanctorum memoriam recolimus, si fastidium non sit imitari quod auribus audimus. Bono fructu sanctorum celebramus festa, si condimentum innocentiae accipit his infelix conscientia nostra. Festiva namque gaudia non ciborum vinique affluentiae, sed [Col. 0646D] mentem purificans desiderium de Spiritu sancto componit laetitia.

6. Ideo ergo nos beati pastoris nostri ac praeclari confessoris Christi Basoli vitam actusque describimus, ut per quod iter ad gloriam pervenerit in memoriam reducamus. Ecce etenim si quanta sit ejus gloria in coelo consideremus, ad ea tamen quae ante pertulit visum reflectamus; quia nihil mihi prodest, cum de coelestibus audio, si haec quibus ad coelestia tenditur, ad manus non evolvo. Unde sanctissimi hujus Patris vitam fidelibus ducimus in exemplum, qui quod diaboli tentamenta fortiter evicit, se profecto in ardua sequendum filios edocuit. Et quoniam gentiles philosophi praeclaris suorum facinoribus provocati, ipsi perditi perditos quaesivere memoriae [Col. 0647A] mandare perenni, ut in ore hominum viverent qui anima et corpore pariter decessissent: quanto nos gloriosos sanctorum triumphos dignius attollimus, quos in aeternitate cum Deo regnare non dubitamus? Hi namque post mortem melius vivunt, illic ubi vivunt; cum exstincta quoque eorum corpora tantis quotidie miraculis coruscant, illic etiam ubi temporaliter non vivunt. Patientius enim actionem recito, quae confessorem meum beatissimum Basolum aeternae jucunditati ascriptum cum civibus narrat, quam eam quae Herculem gigantea olim enormitate praeditum in coelum translatum esse mendaciter affirmat. Iste [Col. 0648A] itaque, dum sol mundum suo lumine cinxerit, apud homines perenni vivet in gloria; illum vero, ut fertur, aeternae morti semper apud interos torquebit Ixionea rota. Ipsius ergo gesta breviter in notitiam deducimus hominum, qui laudibus honoratur angelorum. Praestabit, ut credimus, lectori suo non minimam in coelestibus gloriam, quicunque cum dilectione suam recitaverit lectionem. Sed ne styli rusticitate sancti viri actibus vilitatis injuriam subministret, solam tantum praeferat materiam, sed tamen auctoris occultet pagina nomen.



INCIPIT VITA.
[Col. 0647]


S. Basoli patria et nobilitas. Virtutes ejus adhuc laici.
[Col. 0647B]

7. Igitur beatissimus Basolus Aquitania provincia inclyto parentum germine exortus, territorio urbis Lemovicinae, natu et genere fuit nobilissimus. Qui felici auspicio metas infantiae supergressus, cum tempora adolescentiae sacri tirocinii incremento contigisset, ad divinae servitutis opus totum se convertit. Ac primum terrenae militiae specie detentus, illos primaevae aetatis annos inter populares turmas sub studio pietatis exsolverat. Qui licet communiter in saeculo aliquandiu conversatus, non tamen sacram adolescentiam vitiis subdiderat, quibus illa aetas nimium implicari solet. Jam tum quidem aestuans amore coelestium, semperque tendens in augmenta [Col. 0647C] virtutum. Et quamvis saecularis rei superducta specie teneretur, disciplinis tamen coelestibus animum inserebat, evangelicam perfectionem in illa etiam infirmitate sibi prae oculis inferens, patrem matremque minus dilexerat, ut Deo se approbante fieri dignior potuisset. Ecclesiis Dei aut monasteriis animus pervigilans in adolescentia meditabatur, quod postmodum altius impleretur. Fides in ejus pectore amplum regebat imperium, charitas atque dilectio apud eum perpetui fomitis perurgebat incendium; castitatis autem candore in se eminente, non fixit pedem in lubrico ne maculam traheret ab occulto. Vigilias ac sacras orationes sibi perpetuans, quantum intelligere poterat, non segniter agebat; abstinentiae autem districtionibus deditus, cibo potuque temperans, juventutis [Col. 0647D] insolentiam duris nexibus infrenaverat. Patientiam quoque in adversis inter saeculares quantum excoluit, exponere nemo sufficit. Circa pauperes tanta ei liberalitas erat, ut quidquid concessae facultatis fuerat, id totum praeter quotidianum victum, stipendiis effunderet miserorum. Erat autem inter haec animo piissimus, sermone veracissimus, justitia insignis, spe longanimis, motu acceptus, incessu verecundus, moribus gravis, lenitate amabilis, verbo communis, omnibus affabilis, gratus alloquio, honestus in domo, tardus in publico, lacrymantium dulcedo, imbecillium fortitudo, stantium beatitudo, omniumque [Col. 0648B] in eo bonorum decentissima claritudo. Tanta etiam se vi coarctaverat, ut ecclesiasticae disciplinae nonnullos exercitio praeditos animi virtutibus sub illo quoque habitu transcenderet.



Ad S. Remigii sepulcrum devotus accedit.

8. Cum denique praedictos hos omnes bonorum gradus pertransiret florida beatissimi Basoli juventus, Dei praeventus dono accenditur ejus animus, ut jam plenius renuntiare debuisset mundo, sua omnia desereret, de finibus suis exiret, regnum Franciae penetraret, Remensem urbem specialiter expeteret, ac beati Remigii, de cujus sanctis actibus mira et egregia jam olim multa cognovisset, tumulum corporaliter inviseret, ibique sacris vigiliis et orationibus excubaret. Et quotidie quanto gratia major in eo [Col. 0648C] excreverat, tanto altius animo revolvebat, quia ad claritatem visionis Dei aliter ascendere non posset, nisi liber omnibus saeculi impedimentis, discipulum se faciat Salvatoris, qui cunctis suis veris sequacibus dicit: Discite a me quia mitis sum et humilis corde, et invenietis requiem animabus vestris (Matth. I, 29). Cujus vocem beatissimus vir Basolus diligenter amplectens, metuebat se inter turbines saeculi positum animae suae facile incurrisse jacturam. Felicissimum vincendi genus esse, fallaces mundi divitias contemnere, aurum atque argentum nec habere nec quaerere, veram paupertatem ambire, quae coelorum tribuat ampla palatia possidere. Haec igitur secum versans in pectore, fidem atque constantiam Abrahae antiqui ac nobilis patriarchae prae oculis revocat, [Col. 0648D] qui, derelicto nativitatis solo atque paternae cognationis domo, ignota sibi fidenter expetiit, et quo est jussus exivit.



Omnia relinquere statuit.

9. Hinc itaque vir sanctus altius coepit ingemiscere, quod hoc praecepti genus necdum fuerat expertus. Qui si mente nativum jam cespitem reliquerat, reputabat tamen quia adhuc corpore interesset. Tandem igitur sumpta, ut ferunt, tantummodo illa sua re militari, qua primos flores casta juventus non voluptate saeculi, sed perfunctorio exercitio agere consueverat, nudatus parentibus, Dei protectione [Col. 0649A] vestitus, laetus jam suam peregrinationem aggreditur; atque ita qui ante suorum fultus blandimentis fuerat, longae peregrinationis hospes factus, egregium habendi genus elegerat, ut saltem ubi caput reclinaret cum Christo omnino non haberet (Luc. IX, 58). Nam ut non arbitreris hanc viri laudabilem peregrinationem supernae mercedis gloria vacuatam, attende paululum, et quiddam tibi in ea invenies valde admirandum.



Angelum itineris ducem meretur.

10. Cum enim sanctissimus Christi confessor extra regni sui fines pedem peregrinaturus extenderet, ut quantus esset in coelo qui peregrinabatur in terra divina virtus ostenderet, sicut et ab initio saeculi omnibus sanctis suis peregre proficiscentibus, [Col. 0649B] ita et isti merito aptavit ductorem, ut quo tendebat pede vel mente aethereum secum haberet custodem, quem et meruerat interna intentione consortem, ita ut de eo scriptum esse videatur: Ecce ego mitto angelum meum qui praecedat te et custodiat semper (Exod. XXIII, 20). Apparuit siquidem ei angelus Domini socius itineris, qui erat jam particeps effectus vero cultu divinae majestatis, sicut scriptum est de veris Dei cultoribus; quia cum inhaeremus Deo, non est angelus nostra mente potentior, Domino etiam alibi testante de innocentium non aetate sed puritate: Angeli, inquit, eorum semper vident faciem Patris mei qui in coelis est (Matth. XVIII, 10). Etenim qui quondam Israelitico populo, Pharaonis imperium declinanti, vias maris Rubri aperuit, atque eum per terribiles [Col. 0649C] solitudines gradientem columnam ignis in nocte, et columnam nubis in die praecedere jussit, nec non a loco nativitatis usque in promissionis terram festinantem magnis de coelo signis comitantibus introduxit; ipse nunc non dissimilibus miraculorum causis beato viro Basolo ducem angelicum per totum illud piae peregrinationis delegavit exsilium. Quo fretus ductore viae, ad Remensem pervenit urbem, longo viae labori finem daturus. Divinitus ergo, ut creditur, beatus Basolus a regione Armoricana atque ex territorio Lemovicino provocatus, has est partes ingressus; qui relictis magnis copiis Aquitaniae, sanctam sibi paupertatem elegit Remensis Campaniae; nobilis terrigena sublimitate, sed nobilior coelesti dignitate, generosus humana prosapia, sed generosior [Col. 0649D] societate angelica; quem sic ideo Deus exaltavit, quia ipse in conspectu divinae majestatis seipsum semper humiliare studuit.



Multi sanctitate illustres florent Remis. In his Aegidius Remorum episcopus. Fortunatus illius gesta metro conscripsit.

11. Eodem autem tempore urbis Remorum florente concivio, ita tota refulgebat civitas distinctis sanctorum fulgoribus adhuc in carne degentium, tanquam [Col. 0650A] quidam coelestis circulus stellarum adornatur micantium compositis ordinibus. Quorum tunc erat vir admirandae sanctitatis summus pastor Aegidius, qui eodem Remorum pontificio sublimatus, post dignae et laudabilis vitae antistitem Remigium, ea sede claruit quartus [(15) 1Kb] . Qui scilicet venerabilis pontifex viribus suis et ingenio plurima addidit eidem episcopio. Moribus et vita pontificis dignitatem implebat, rebus episcopium sublimaverat, terminos dilataverat, ecclesiasticae familiae copia quantum fuit possibile ditaverat, multis se laboribus tradens atque vigiliis, ne sui sentiret dispendia gregis; qui quantis floruit bonorum exercitiis, Fortunatus presbyter doctor egregius ac poeta facundissimus ab ipso Aegidio partibus, ut legitur, Italiae in Gallias provocatus, vitam, [Col. 0650B] mores, praedicationem ac pastoralem ejus sollicitudinem metrica ratione breviter, sed eloquenter complexus est. Hunc ergo valde diligebant Francorum proceres. Rex etiam Chilpericus, qui tunc temporis Francorum potiebatur imperio, quique administrationem regni post patris obitum viribus obtinuerat, quoniam et ejus partibus faveret, et mysterio regalis consilii interesset. In ea quoque altercatione quae inter Chilpericum ac Childebertum reges de principatu regni fuerit oborta, hic idem praesul a Chilperici regis auxilio non defecit et copia, unde multa postea legitur sustinuisse adversa.



Aegidius a parentibus S. Basoli hospitio exceptus.

12. Interea dum frequentibus regiis expeditionibus non deesset Aeg dius, Chilperico Francorum [Col. 0650C] rege Aquitaniae partes saepe expetente, cum aliis illius regni urbibus, tum etiam Lemovico territorio clarus et notus erat episcopus pro suae bonitatis merito omnibus venerandus Et cum per multa bonorum exercitia curreret, quibus haud immerito justorum judicio laudari debuisset, in hoc praecipue etiam a Deo sublimari meruit, quando suo tempore Remorum urbem adventu beatissimi Basoli divina gratia illustravit. Qui scilicet vir in omnibus Deo acceptissimus, licet egressus de terra sua his Franciae nostrae se intulerit partibus, tamen sicut ex his potest lector cognoscere, praedictus praesul in has oras beato viro adventus causa fuit, quia videlicet ab ipsius nobilissimis parentibus, regium comitatum secutus, ut traditur, officiosa liberalitate fuerit [Col. 0650D] Lemovicis susceptus, atque apud eos familiaritatis gratia per aliquod tempus diversatus.



S. Basolus Remis ab Aegidio reverenter excipitur.

13. Denique cum devotissimus Christi cultor S. Basolus Remensem urbem per Dei dispensationem fuisset ingressus, cognito tanti viri adventu, jam dici non potest quanta devotione plurimi civium ei currunt obviam. Nec defuit inter caeteros civitatem ingresso dilectus pastor Aegidius, qui dignissimo [Col. 0651A] sicut competebat homini, sanctum Dei suscipiens, cujus in hoc quoque erat studium, ut religiosas ac Deo acceptas personas undecunque suae urbi adscisceret, laetatur et gaudet, quod de longinquis terrarum finibus hanc sibi perfectae virtutis columnam Deus destinavisset. Christi vero fidelis servus ac devotus quis potest cogitare quanto interius replebatur gaudio, cum Dominus in conspectu suo viam peregrinationis ejus dirigeret? Posthaec itaque venerabilis pontifex interrogat, cur summae nobilitatis vir nativum solum reliquerat, cur tantus peregrinandi ardor sibi placuisset? Cui sicut veritas expetebat, dilectus Dei famulus suum propositum per ordinem indicavit, Deo se in paupertate velle servire, ac pro cognatione patria hujus regni exsilium sponte commutasse, [Col. 0651B] non jam sua repetere, sed sicut multi sanctorum priori aevo fecerant, peregre vitam finire. Cognito ergo pio exsulantis viri desiderio, praesul clarissimus ingenti alacritate repletus, magnis praeconiis benedicebat Dominum, qui in se confidentibus benignum semper confert auxilium, et ad se serviendum animos attrahit plurimorum.



Ab eodem obtinet locum a turba remotum. Verziacensium monachorum societati adjungitur.

14. Post haec igitur vir Domini Basolus memoratum antistitem petiit, ut secretius ei conversandi gratia concederet habitaculum, quoniam videri nolebat in publico, cum haberet propositum turbas vitare populorum; ad hoc se testatus advenisse, ut cultum divinae religionis, quem liber inter suos [Col. 0651C] non sibi fuisset licitum expedire, inter ignotas terras potuisset forsitan perfectius adimplere. Inde quoque venerabilis praesul magis gaudere et glorificare Dei misericordiam, cum audisset tantum virum se prae omnibus elegisse, atque intra episcopii sui fines habitare velle. Sed cum potius optaret penes se eum retinendum, nisi viro Dei a populi frequentia remotius vivendi intentio esset, ei spatium perquirendi et optionem libenti concessit animo, aptum sibi et competentem ad habitandum locum in toto Remensi territorio. Tandem itaque Deo providente reperit quemdam locum in vico, cui antiquus ille et primus indigena Viriziaco [Verzy] nomen imposuit, situm ad radices montis Remorum. Quod quidem suarum densitate frondium nemus obumbrat Rigetium [Col. 0651D] (les bois de la Route), dum inchoationis suae illic sumit exordium. Hic olim a primis temporibus coenobium habuit vitae regularis, hic competentia monachorum habitacula prioris aevi sagax industria procuravit. Inhabitantes monachi collegium suum intra duodenum numerum contraxerant mores et [Col. 0652A] actus militantium beati Columbani [(16) 1Kb] , sicut in antiquariis reperimus, tunc temporis instituta regebant; unius Patris spiritualis cuncti parebant imperio. Agebatur coelestis militia studii ac praeclaris exercitiis Dominici disciplina servitii, ubi nullus communis regulae transcendebat terminum, nisi abbatis judicio causa obedientiae constitutum vel corporis infirmitate concessum. Huc igitur cumgratia et auctoritate dilecti praesulis Aegidii perveniens, comperto a fratribus ejus desiderio, mox omnium unanimitate ac summae devotionis alacritate, in societatem fraternitatis suscipitur; atque pro suae religionis merito ab universis reverenter amatur et colitur.



Sacris litteris imbuitur.

[Col. 0652B] 15. Susceptus itaque a fratribus intra septa monasterii B. Basolus congregationi monachorum addictus, cuidam monacho Komarcho nomine, a Diomero ejusdem loci venerabili abbate, sacris litteris traditur imbuendus. Qui sanctae disciplinae studia ingressus, divina se perlustrante gratia, die noctuque in lege Domini meditando in eo doctrinae perfectionis in brevi culmen emicuit. Nec mirum, cum per sancti Spiritus magisterium edoctus, id ejus consequeretur gratia, pro cujus amore se tanta libertate privaverat cognatione paterna.



Virtutum ejus catalogus. Pietatem prae caeteris virtutibus coluit maxime erga afflictos.

16. Jam vero quantae humilitatis, quantae fuerit patientiae, quantae lenitatis, quantae mansuetudinis, [Col. 0652C] quantae benivolentiae, quis digne poterit sermone perstringere? Solers in lectione, studiosus in retractatione, devotus in oratione, compunctus in lacrymis, intentus psalmorum oraculis, verax in verbis, assiduus in divinis rebus. Abstinentiae rigore carnem macerans, statutum sibi generali regula victum minuendo subtrahens, ut plus esset quod pauperi posset erogari, quam corporis usibus indulgeri, potius desiderans animae semper cibum quaerere quam timens per famis inopiam corpus deperire, sententiam Evangelii semper habens prae oculis, per quam sciebat a Domino repromissum: Beati qui esuriunt et sitiunt justitiam, quoniam ipsi saturabuntur (Matth. V, 6). Ad obediendum vero semper seniorum decretis ita in omnibus promptissimus et paratus, [Col. 0652D] ut etiam in abjectis et vilissimis rebus summo gaudio excurreret explendis. In omni vero vita sua, in toto suo illo primario tirocinio, nihil plus dilexit, plus amavit, plus secutus est quam pietatis habere virtutem, in qua adeo studuit, adeo operatus est ut cum aliis multis floruerit, hanc tamen tanquam [Col. 0653A] omnium bonarum virtutum suarum optimum falsamentum in cunctis sibi adhibuit. Qui ab illo pietatum fonte primario plene decoratus, nil aliud foris ostendere potuit, quam quod intus donum pietatis infudit. Fuit namque ubique piissimus, ubique clementiae ubertate profusus; pius in opulentia, pius in mediocri substantia; pius circa ditiores, pius nihilominus circa pauperiores. Et si coarctatos atque extrema necessitate possessos manu sublevante instantibus non posset angustiis eruere, precibus insistebat quo superna potentia levamen afferret. Unde usque hodie quilibet aut rerum pulsus incommodis, aut alicujus malefactoris fatigatione constrictus, aut morbo urgente vexatus, si plena fide ad sancti hujus accesserit tumulum, quia pium quaesierit, [Col. 0653B] largitate pietatis indulgentiam laetus reportabit. Saepe quoque et nos turbas populares ad sacrum corpus ejus, coacto grege venisse aspeximus, contra adversarios suos voto ac lacrymis adjutorium implorasse; quorum precibus sanctus Dei confessor pietate permotus semineces erexit, miseris occurrit, vexatos absolvit, hostes abjecit, tristes in gaudia commutavit, et dolentibus felicia provenire fecit. Hinc igitur facile cognosce quia quicunque ad eum cum pietate accessit, a munere pietatis vacuus non recessit, quia quod vir iste beatus accepit, gratis dedit; quod possedit, libenter tribuit; quod obtineri decuit, nunquam negavit.



Ad perfectionem jugiter aspirat.

17. Hic siquidem longo inter fratres in monasterio [Col. 0653C] tempore vivens, ac sub monasticae institutionis disciplina cum caeteris Deo militans, ita se spiritualibus subdidit institutis, ut moribus consocios suos antecederet, atque prudentiae decore inter alios ipse resplenderet. Et cum de virtute in virtutem fidelis Domini miles sublimiter excrevisset, perfectissimis ipse coepit haberi perfectior; et cum caveret ne de fervoris atque constantiae suae gratia, divina in statera justitiae examinatio minus aliquid invenisset; per quotidiana incrementa semper tendebat ad altiora, semper in sanctitate ferventior ac seipso sublimior. Nam cum diuturna examinatione in congregatione fratrum communis exercitio pugnae bene probatus et undique perfecte fuisset elimatus, ut secundum Scripturam justior esset, et magis adhuc sanctificari [Col. 0653D] potuisset (Apoc. XXII, 11), ad singulare certamen properat contra diabolum pugnaturus, Domini virtute sapienter armatus

18. Volens itaque humanam per omnia vitare conversationem et ingredi vitam solitariam, in nemorosi montis cacumine locum rursus sibi elegit alterum, in quo cellam cum oratorio construxit, singulariter conversari desiderans, quo mandatis coelestibus perfectius esset intentus, et contemplativos suavius et purius posset decerpere fructus. Quo in loco secretius per quadraginta annos habitans, et contra antiquum serpentem (Apoc. XII, 9) ut fortis athleta viriliter atque insuperabiliter dimicans, imperatori suo fideliter militavit. Ubi quantos [Col. 0654A] sudores, quantos subierit pro Christo labores, quantasve spiritualium certaminum sibi indixerit passiones, solo teste coelo, solo decertans coelestis Arbitri cuncta penetrante secreto atque invisibili judicio, quia non valet nostro sermone revolvi, decernendum relinquimus fidelium aestimationi, quia sancti non minuitur gloria, ubi nostrae deficit copia linguae. Vigiliis nimirum et orationibus jugiter intentus, aut legebat semper, aut vir sanctus orabat. Nullum tempus a meditatione legis Dei praeteriens, nullo momento a salutis operibus cessans, lassata continuis afflictionibus membra in servitutem spiritus redigebat, carnem spiritui, spiritum curvabat Salvatori, totus in lectione, totus in oratione; semper in ejus ore Christus, semper in ejus corde Spiritus [Col. 0654B] sanctus; semper ab ejus pectore aeternae vitae monita procedebant.



Populum verbo et exemplo ad melioris vitae institutum hortatur.

19. Cum autem ejus opinio coepisset ire per populos, quia profecto tanti viri religiosa vita occultari diu non poterat, coeperunt ad eum populorum confluere multitudines, salutis et vitae auxilium ab ipso expetentes. Qui beatissimus Dei servus per sancti Spiritus gratiam sapienter edoctus, venientium ad se frequentias hominum effugere non valens, eas sanctarum praedicationum radiis illustrabat, eloquiis Domini inflammabat, atque ad amorem coelestium quos dictis provocabat, exemplis informabat. Gaudebat populus universus ad doctrinam ipsius, benedicendo [Col. 0654C] simul et laudando Dominum, qui sibi ad salutem multorum in fines suos liberalissimum direxerat patronum.



Fontem in montis vertice coelitus impetrat.

20. Non vero est ullo modo dubitandum, quod B. Basolus qui tantorum bonorum prius radices fixerat, atque intimis virtutibus Dei soli sibique cognitus fuerat per signorum ramos exterius diffusus, non etiam hominibus demonstratus insigniter miraculis coruscaret. Qui dum in praedicto loco in sanctae conversationis culmen eminere coepisset, placuit clementiae divinitatis ostendere, quantae apud se esset virtutis et meriti, qui tantum in terra coram populis visus fuisset humiliari. Nam cum in summo montis vertice, sicut praediximus, reconditioris habitaculi [Col. 0654D] cellulam erexisset, et aquae penuria vir sanctus nimium laboraret; quadam die in illo monte nisus est de terrae visceribus ad suos usus aquam educere. Qui cum ad fodiendam terram accederet, et aquam sibi deesse anxius ferret, devotis precibus ad Dominum conversus eum invocat, qui quondam populo suo per deserta sitis inopia fatigato, aquam de duro dignatus est producere saxo. Mox dicto citius fons in eodem loco coepit abundantissimus fluere, qui usque in praesens tempus de superioribus ad ima delabitur; cui videlicet fonti, ad viri Dei obsequium in monte emananti, vetus nomen est: Legit ossa. Qui tamen non absque ratione sic appellari creditur; nam pro eo quod ex officio medicaminis depulsa infirmitate [Col. 0655A] humana ligat ossa, id est firmat et solidat, ab ipsa sua salubri potatione nomen ei fuisse impositum non dubitamus. Qui fons olim sub sancti sepulcro exsiliens, nunc quodam quasi de vasculo per ecclesiae se fundamenta prorumpit [(17) 1Kb] , haustu dulcis et ad potandum salubris. De quo scilicet sicut multis sanitatum experimentis compertum tenemus, si quis aegrotus quacunque infirmitate detentus desiderium potandi, vel corpus ex eo habuerit abluendi, de virtute sancti confessoris confisus, adeptione speratae salutis non erit ullo modo divina pietate frustratus.



Caeco nato lumen restituti.

21. Aliud quoque non praeterimus insigne virtutis miraculum, quod ad ostendendum B. confessoris [Col. 0655B] Christi Basoli meritum constat in eodem loco divina fuisse potentia declaratum. Nam quidam puer, sicut ab ipso portantis utero in mundum nascendo prodierat, perpetua luminis orbitate privatus, nomine Aunegiselus, oculorum male ingenita caecitate tenebatur damnatus; cui coelum et terra per suae naturae qualitatem incognita fuerant, nisi tantum quod auditu vel tactu potuisset advertere. Hic igitur caecitatis suae damna non sponte ferens, ad montis superiora per alterum ductus, ante illius viri Dei cellulam excubare consueverat caecus. Cujus injuriae sanctus Domini misericorditer compassus, ad coelestem recurrens Medicum, orando studebat obtinere remedium. Nec divina dignatio audire distulit proximi pro salute infirmi certantem. Nam mox expleta [Col. 0655C] oratione, inter medias tenebras diu negata lux patuit, atque ad novae claritatis gratiam reserata fronte novum sibi mundum quem nunquam viderat recognovit; qui duodecimo suae aetatis anno meliori ducatu lumen ad propria laetus reportavit. Quo venerabiles monachi in inferiori montis situ, sicut supra ostendimus, habitantes audito, insolitae rei admiranda novitate perculsi, accensis cereis Dominicae crucis in manibus signum ferentes triumphale, magnis laudum vocibus usque ad eum locum venerunt psallentes, Deo gratias unanimiter agentes.



Crucem lapideam in eremo erigere curavit.

22. Ab eo igitur tempore nomen beati viri omnem circa regionem, per plures coepit diffundi, quia sicut scriptum est: Non potest civitas abscondi supra montem [Col. 0655D] constituta (Matth. V, 14). Ad multorum quoque notitiam ipsius fama sanctitatis illata, ad laudem Conditoris et gloriam plurimorum provocaverat corda. In septentrionali autem ipsius montis eminentiori parte quae urbem respicit, antequam in eo loco cellam sibi construeret, inter condensa silvarum frutecta orandi sibi frequentiam fecerat. In quo scilicet loco orationis ac sacrae lectionis vota quanto secretius tanto purius persolvebat. Ubi etiam crux erat posita lapidea, quia vir Dei nimis indignum ferebat quemquam diutius inhabitare locum, nisi hoc [Col. 0656A] salutis signum continentem. Quae etiam crux integerrima ibi permanet usque in praesentem diem [(18) 1Kb] . Lectoriolum quoque quoddam ligneum sculptoriae artis pulcherrima specie compositum secum Dei famulus ferre consueverat, altitudine palmo a terra prominenti; cui sive sedens, sive etiam in terra jacens, psalmorum vel sacrarum Scripturarum supposita volumina saepe recitabat. De qua videlicet mensula, excisas ad fidem divinae virtutis sparsim particulas morbisque et maxime dentium aestibus interpositas, multas novimus effecisse virtutes, sicut loco suo poterit cognoscere lector.



Aprum a venatoribus tuetur. Insigne miraculum ad Vidulam amnem.

23. Jam igitur divina potentia secundum ineffabiles divinitatis et gloriae suae divitias, hunc beatum [Col. 0656B] virum terrenae etiam sublimitatis hominibus constituens haberi reverendum, locum quoque propter inhabitantis meritum temporalibus rebus, ad praesens quidem sub hac occasione decreverat fulciendum. Erat namque quidam praepotens Attila nomine; hic venandi gratia (ut illud genus est hominum) contiguam viri Dei cellulae silvam suam intraverat. Nec spe frustrata agrestis praeda defuit. Nam mirae magnitudinis aprum, recentibus vestigiis fugientem insequitur anhelantibus equis. At illa immanis bestia, ut cunctis viventibus est natura mortis horrere interitum, montem in quo vir Dei resederat ascendit, ad cellam ejus recto gressu pervenit, sensumque quodammodo rationis habens, deposita feritate ante [Col. 0656C] pedes sancti hispida bellua provolvitur, quasi vitae suae imploratura praesidium. At ille misertus irrationabili pecudi, sicut erat plenus pietatis et gratiae, tanta insecutores virtute uno fixit in loco, ut et viderent oculis sibi proximam bestiam, et tamen hianti ore non possent omnino contingere. Praedictus itaque Attila, sicut erat vir bonus, manifeste cognita Dei virtute, praesumptionis suae flagitans veniam, quidquid circa locum sui juris erat, nonnulla etiam propriae possessionis praedia, villam quoque ubi usu rustico Septemsalices (Sept-Saulx) dicitur, sancto viro contulit, locumque ejus traditis facultatibus primus ipse ditavit. Atque extunc quasi mos inolevisse creditur, et usque hodie venerationi ex illo observatur, ut si in praedicto Rigetii saltu quaelibet [Col. 0656D] fuerit promota venatio, postquam illius intra aggestum silvulae, cui hinc inde prominet, ingressa pervenerit, nec canis, nec venator ulterius audeat insequi.



Ultio divina in eum qui in S. Basoli festo venationi vacabat.

24. Et quoniam se praebuit rei gestae occasio, dicemus et aliud quod longe post sancti viri transitum tempore in re simili, sed dissimiliter accedit; quae res pene tota gesta est in circuitu [f., intuitu] regionis. Quidam ex Francorum ducibus, non longe a sancti viri Basoli coenobio illum suum domesticum [Col. 0657A] collocaverat apparatum; in cujus superbi divitis gestu, vultu et habitu nihil quam saecularis potentiae tumor insederat. Erat igitur ea dies, qua sancti confessoris hujus exspectabatur ventura solemnitas. Ait igitur suis: Ante diluculum estote parati, quia cras venatum ire disposui. Inter quos, qui sanioris mentis exstiterant, ab hac intentione principem conabantur avertere, dicentes sacras vigilias adesse; a tali potius opere parcendum, tantae diei servare reverentiam, sibi magis quiescendum et esse feriatum. Contra quae ille obstinatior sua verba rotat, quod dixerat se impleturum firmat. Crastinum tempus advenerat, equi sternuntur, quae talibus fuerant officiis apta praeparantur, capturis silvestribus tendunt frenos committere. Nec mora, spumantis apri [Col. 0657B] cursum ille insequens usque ad praedictum silvulae aggestum pervolaverat. Hic mox equo labente ad terram graviter confractus devolvitur; ita correptus non jam equo, sed humeris hominum impositus ad sua deportatur, diem illum venerari de caetero, si vitae redderetur, pollicitus.



Suspensum in patibulo incolumem servat.

25. Referimus et aliud non contemnendae rei miraculum, in quo uno solo liquido pateat, quantae fuerit virtutis et meriti, cujus solummodo invocato nomine mors jus suum perdidit, et praedam quam intra fauces pene contraxerat ut penitus absorbens inglutiret, virtute sancti Basoli superata non potuit. Dicant alii quid sentiant et velint, ego autem profiteor et testor, quia ubicunque se opportunitas dedit, [Col. 0657C] si vera ex fide rogatus est sicut rogandus fuit, miserorum necessitates juvit atque in mortibus frequenter positis occurrit. Homo quidam erat vocabulo Ragenulfus; hic quadam admissi interveniente factione ab adversariis fuerat comprehensus. Qui cum morti ejus nullatenus parcere voluissent, ad medium deductus, discussus, dijudicatus, tandem mox est patibulo affixus. Hic ergo sicut erat inter coelum terramque suspensus, cum anima jam in extremis ageret, ac prope miserrimam animam nodis exactus evomere debuisset, inter laqueos (quod aliis est mortibus nequius) hujus sanctissimi confessoris Christi subito sibi memoria incidit. Voce itaque, qua poterat, astrictus ut erat faucibus, omni conamine spiritum colligens, totis praecordiis sanctum Dei Basolum invocat, [Col. 0657D] et ut sibi in extrema necessitate succurrat, lacrymabiliter expostulat. Nec privatus est ereptoris auxilio; nam laqueus mox rumpitur, ille ab alto labitur, poenale tormentum solvitur. Super omnes timor et admiratio ruit, ille solutus et liber a morte recedit. Plures quoque alii per diversa locorum ad ejus invocationem sacri nominis lethale periculum evaserunt.



Balsemium nepotem ex Aquitania ad se vocat.

26. Fuit autem inter haec S. Basolus vita perfectissimus, [Col. 0658A] misericordia benignissimus, morum honestate praecipuus, jucundus in sermone, devotus in praedicatione, pietate laudabilis, suavitate amabilis, nudos vestimento tegens, surdis auditum reddens, caecos illuminans, daemonia ab obsessis corporibus eliminans. Denique suae resolutionis diem spiritu prophetiae sibi praevidens imminere, in Aquitaniam dirigens, nepotem suum ad se sanctum convocat ab urbe Lemovica Balsemium; qui statim, hujus Patris legatione suscepta, ab illis egreditur finibus, atque ipsius se praesentat gratanter aspectibus. Cui B. Basolus asserit per Spiritum sibi fuisse revelatum, quod ipse in ejusdem habitatione cellae conversari debeat post obitum suum; cujus salutaria praecepta, ut bonus filius obedienter amplectitur. Itaque quandiu [Col. 0658B] posthaec in corpore sanctissimus supervixit Basolus, hi duo viri nobilissimi in timore Domini religiosissime sunt conversati.



Dies obitus.

27. Denique cum jam divina clementia tot labores aeternae retributionis dignos decerneret, quia non aliter immortalitatis gloria vestiri poterat, nisi pro debito carnis mortali exutus tegmine fuisset, per quadraginta annos Deo probatus ac perfectus inventus, onus deponens corporis coelum ingreditur, beatis angelicis spiritibus sociandus, atque in aeternum sine fine victurus; in quo modo laetatur, modo gaudet, modo bonorum omnium felici jucunditate perfruitur, qui nunquam in hac vita requiem habuit, nunquam cessavit donec ad eum perveniret quem [Col. 0658C] quaesierat, quem optaverat, quem et diu de toto corde in hac lacrymarum convalle suspirans desiderabat. Si quis ergo plenius hunc virum nosse desiderat, quam fortiter fide mundum vicerit, legat illud ubi inscribitur ei nomen novum et nomen civitatis novae Jerusalem (Apoc. III, 12); et cum intellexerit quibus illa civitas fulgeat ornamentis, hoc totum illi conferat, eo quod ibidem quodammodo ipse civis et possessor hujus civitatis a Deo conditore creditur in perpetuum constitutus, factus jam suavis inter paradisi delicias, nec est in eo macula. Quem dextera Christi amplectitur, et laevam sub capite (Cant. II, 6), pacis somno dormiens, premit, ideo coram eo in aeternum factus est in pace locus et habitatio ejus in Sion (Psal. LXXV, 3). Dum igitur saecula manent et [Col. 0658D] nox cum die partitur vices, fama praedicabitur in eo sanctissimae vitae, et nos nunquam immunes erimus ab ipsius laude. Decessit autem hic patronus noster ab hac luce ad Dominum, die sexto Kalendarum Decembrium, in eo loco quem sibi composuerat ad agendum sanctae vitae propositum. Nepos vero ejus Balsemius et ipse sanctissimus in eadem cella usque ad exitum suum mansit, bene Patris sui per omnia vestigia secutus [(18*) 1Kb] .




[Col. 0659]
LIBELLUS DE TRANSLATIONE ET MIRACULIS S. BASOLI CONFESSORIS, Auctore Adsone abbate.
(Apud Mabill., Acta sanctorum ord. S. Bened., Saeculi IV parte II, p. 137, ex ms. codice caenobii S. Basoli.)





OBSERVATIONES PRAEVIAE.

Historiam translationis seu elevationis S. Basoli ab Adsone abbate Dervensi sub annum 980 scriptam fuisse diximus in saeculo secundo, ubi ejusdem sancti Vita relata est. Hanc Adsonis lucubrationem hic exhibemus cum nonnullis miraculis, quorum aliqua commemorat Frodoardus, nulla, quod sciam, translationis mentione facta. An vero Frodoardus ex Adsone, an Adso ex Frodoardo quaedam mutuatus sit, mihi incompertum; nam alter alteri aequalis fuit, tametsi Frodoardus annis fere viginti ante Adsonem decessit. Utrum canonici vel monachi in coenobio S. Basoli tum, cum translatio celebrata est, existerint, non satis liquet. Certe anno 882 jam locum insidebant canonici monachis suffecti, ut testantur litterae excusatoriae clericorum Remensium ad Hildeboldum aliosque suffraganeos, quibus sese purgabant ex eo, quod mortuo Hincmaro de futuro successore ante visitatoris adventum tractaverant. Demum canonicis abjectis restituti sunt monachi anno 952, ut ex Frodoardo ad. Vitam S. Basoli observavimus; et sub secundo abbate Adsone, Odolei primi post restitutionem abbatis successore, Adso Dervensis abbas hunc libellum exaravit. In illis primordiis apud S. Basolum utcunque viguisse litteras, colligimus ex Gerberti epistola 7, in qua Plinium et Eugraphium ex S. Basoli aut Orbacensi monasterio sibi perscribi ab Airardo Gerbertus postulat.



[INCIPIT LIBELLUS.]



CAP. I. Monasterii S. Basoli instauratio, ejusdemque sancti translatio.
[Col. 0659A]

Postquam autem beatissimus Pater Basolus hinc ad superna coelorum transierat regna, in illo duodecim monachorum coenobio, quod ad radices montis statutum olim fuisse diximus, longo defluenti tempore partim propter incursus barbaricos, partim vero propter frequentes et perpetes in regno principum discordias, omnis antiquorum Patrum deperit instituta traditio. Tunc etiam et alia monasteria sunt suo honore privata, nudatae rebus ecclesiae, et plurimae subversae.

Post multos igitur dies redeunte Ecclesiis pace, rursus in diverso montis latere, eo in loco ubi sanctus Domini egregiae conversatus fuerat, ob miraculorum [Col. 0659B] assiduitatem, quae Dominus dignabatur operari per eum, aliud est monasterium a B. Nivardo Remensi archiepiscopo congruo satis et decenti opere fabricatum, habitaculis in circuitu juxta cultum religionis convenienter dispositis. Quando vero totum ejus loci ad laudem et gloriam divini nominis esset consummatum opus, sed et post multa annorum curricula venerabilis Hincmarus Remorum archiepiscopus sanctissimi Basoli corpus a loco, in quo erat venerabiliter humatum, decrevit transferendum. Hic igitur convocato omni clero suo atque maxima multitudine populi, prout tanto negotio dignum fuerat, effodiens sacri corporis thesaurum, de loco in quo prius jacuerat, composito quoque ecclesiasticae dignitatis plurimo competenter apparatu, cum canticis [Col. 0659C] et hymnis in ipsa ecclesia multo nobilius quam [Col. 0660A] ante fuerat repositum, collocavit. In eadem vero die, qua honorificentissimum translatum est ejus corpus, ipsa etiam dedicatur ecclesia in honore beati Martini, Christi Domini confessoris, ac sanctissimi Basoli nostri per saecula patroni specialis. Haec vero translatio simul et ecclesiae sacrae dedicatio Idus Octobris facta est a praefato Hincmaro, magnae auctoritatis archiepiscopo; qua scilicet die ipsius sancti solemnitas recolitur celebrior, quia propter populorum (ut diximus) ex diversis et longinquis partibus confluentiam contigit ut haberetur famosior. Ex eo denique tempore multis et intercessionibus sancti hujus, multa sunt signa ostensa virtutum, quae non sunt comprehensa litteris ad memoriam posterorum. Nos autem quantum nostra aetate [Col. 0660B] aut fieri vidimus, aut certe vera fidelium relatione jam olim facta cognovimus, sive ea quae a prudentioribus historiis breviter notata ipsi perspeximus, ad utilitatem legentium palam exsecuti sumus.



CAP. II. De illo qui irreverenter sancti baculum accepit, cujus pes emarcuit.

Longe post beati Christi confessoris obitum, quidam natione nobilis, sed elatus tumore et bestiali feritate mentis, ad sacram accessit ecclesiam, velut causa orationis. Qui post orationem solo excussus, baculum sancti accepit, ac mento suspensum, super pedem stultus et amens ponit, deinde subsannando dixit: En baculus iste indicat quam parvulae staturae Basolus hic fuerat. Nec mora hanc blasphemiam ultio divina complectitur. Nam pes ejus, cui sancti [Col. 0660C] baculus fuerat superpositus, emarcuit, e vestigio [Col. 0661A] putrefactus, nec multo post cum gravibus tormentis de corpore est evulsus. Corpus itaque ad templum viri Dei disponitur evehendum; quod tamen ita est loco infixum, quasi quoddam simulacrum immane saxeum. Cumque ad locum sancti Remigii illatum, etiam exsequias decernerent inferendas, ut posset elevari gleba, non est a Deo et sancto Basolo concessa licentia. At vero necessitate cogente, in Catalaunico territorio demum permittitur habere sepulturam.



CAP. III. De monstruoso homine ex vico Curmolensi curato.

Nec illud quoque silendum est quod ad sancti hujus obtentum, divino nutu novimus fuisse concessum. Pluribus est compertum, vicum Curmolensem (Courmelois) [Col. 0661B] non longe esse a monasterio situm. Tempus instabat, quo sancti confessoris solemnitas annuis gaudiis celebranda esset. Illuc se plebs universa contulerat; promiscui multitudo sexus hanc e diverso frequentiam impleverat. Huic quoque tantae claritatis spectaculo, ex vico superius illato inter populares turmas se etiam quidam immerserat, qui corporis in massam contracta congerie, gressum vivo ferens in corpore sepultum, videntibus quemdam horrorem incusserat miserabilem. Per totam tamen repens ab hujus diei spectaculo non abstinuit, ipse potius omni populo spectaculum factus, voti sui censum brevissimum cum aliis plena fide intulit. Cum jam hiems coelestibus nocturna esset celebranda celebritas, divina circa se irruente vestigia, quae [Col. 0661C] dorsualibus inhaeserant partibus, extensis nervis loca sua violenter repetunt, supra pedes teste populo constitit, et ex incessu novo laetitiam festivitatis turbis mirantibus auxit.



CAP. IV. De illuminatione puellae.

Axonam [Aisne] fluvium nostrorum multi noverunt, in cujus partibus puella quaedam fuerat, quam a cunabulis invisa caecitas tenebat. Haec fere quadraginta annis tali fuerat inclusa carcere poenali. Quam parentes tandem impositam vehiculo, instante die festo, longo exacto itinere inter caeteras vulgi frequentias, ad monasterium ducentes, perveniunt, illatisque voti sui muneribus, hanc quoque sancti meritis medendam offerunt. Neque hic defuit profusae pietatis mysterium, nam longi moeroris angustias subito in [Col. 0661D] gaudia commutavit. Quae caeca venerat, illuminata recessit, ac postea plures vivens per annos, miraculum suum ipsa circumtulit.



CAP. V. De muliere caeca atque illuminata.

Aliud siquidem huic non ex toto dissimile virtutis opus gestum referimus super Coslam itidem fluviolum [(19) 1Kb] . Quidam inter proximos habitans, nativum incolebat cespitem, qui videlicet a loco distare cernitur decem et octo ferme milliariis. Hic uxorem [Col. 0662A] habuerat, quam passiva qualitas intra caecitatem diu concluserat, quam conjux sollicitus per sancti hujus meritum credidit liberandam. Jumentum igitur stravit, hac superposita procedenti sanctae celebritatis festivo conventu, fit ipse cum uxore caeca unus e circumstantium turba. Jamque pene itineris illo suo labore consummato, bino adhuc restante milliario, sensit etiam in via virtutem sancti Basoli, qui non est passus ut devota fides antequam laborem exsolveret, laboris praemio frustrata remaneret. Nam mox orbata femina malae possessionis tenebras deserit, pinnaculum templi apertis oculis de longe respicit, gaudensque marito dixit: Gratias Deo et sancto Basolo, redditi luminis gratiam recognosco, atque ecclesiae culmen fulgere video. Indeque se [Col. 0662B] terrae protinus excutiens, nudatis pedibus reliquum itineris quod superfuerat, celeriter peragit. Ad templum gratias actura pervenit, et laetanti populo gaudia majora cumulavit.



CAP. VI. De quodam administratore Sperno nomine. Qualiter correptus fuit.

Non longe a nostra aetate [(20) 1Kb] quidam religiosus vir et vitae probabilis, Benedictus nomine, ipsius monasterii abbas et rector est constitutus, vir simplicitati studens, et altaris familiam juste et moderate gubernans. Qui Benedictus decus ecclesiae spatiis ampliavit, et variis donariis exornavit, et post non modica vitae suae spatia bono fine quievit. Huic germanus frater, nomine Spernus, Pater est subrogatus, qui fraternis degenerans moribus, dira [Col. 0662C] cupiditate correptus, vinoque ad os usque perflatus, coepit sibimet aliquando dicere: Hic meus germanus praedecessor ignavia detentus, ut puto segnitie, ex lucris hujus familiae nescivit sua lucra docte cumulare. Praecepit ergo ipse procuratori suo villarum incolas sibi tanquam ad puteal exhiberi; quos per varia distringens supplicia, sibi bona eorum posset violenter extorquere. Adest tremens et misera rusticanorum multitudo confusa, injustas sibi intentari poenas considerat. Tunc ad notum cuncti recurrunt auxilium, protendunt manus ad templum, flebili gemitu sanctum invocant Basolum. Nec ille plebis suae diu querelas sustinuit. Spernus malorum intentator et minarum spirans, nocturno silentio, in stratu suo divina virtute confunditur, sensum perdidit, [Col. 0662D] medius crepuit, cum fetore nimio pessime vitam amisit. Familia tremore soluta, cuncti sunt instantibus periculis liberati.



CAP. VII. Quod per preces et merita beati Basoli Wandalorum exercitus redit.

Propter perseverantes malorum nostrorum nequitias, has Galliarum partes divina ultio gentili gladio disposuit tradere feriendas. Francorum regnum eo tempore regem habuerat Carolum [(21) 1Kb] regis [Col. 0663A] Ludovici filium, ante cujus tempora hoc paganorum genus intra fines Franciae invisum incognitumque fuerat, sed absque dubio totius populi commune fit meritum nos ultionis incurrisse discrimen horrendum, quia videlicet modo ubique regnat cessante charitate mater impietas, lex Dei confunditur, justitia subvertitur, secundum prophetiae dictum, adulterium, homicidium, perjurium inundaverunt, sanguis sanguinem tetigit (Osee IV, 2), id est peccatum super peccatum sine aliqua interpositione cumulando crevit, omnia confusa sunt et corrupta. Inter saeculares atque (quod est pejus) inter eos qui nomen habent religionis, jam sine differentia cupiditas discurrit, et avaritia, multisque rectas justitiae semitas deserentibus multiplicata sunt mala in [Col. 0663B] terra. Minoratur quotidie Christianorum numerus; alii in captivitatem abeunt, alii ferro intereunt, alii inter poenas et cruciatus deficiunt, alii praefocantur aquis, alii manibus et pedibus detruncantur, alii flammis injecti comburuntur, alii captivi ducti exstinctis cadaveribus crudeliter sunt per vias projecti, alii ex captivitate redeunt, proh dolor! miserandi. Eversae sunt villae, paucae extra urbes remanserunt ecclesiae; exstinctis colonis, vacuae relictae sunt terrae. Hujus igitur detestandae gentis formidine, quando primum se rumor per has partes fama volante diffuderat, praesidiis quique munimenta capiunt. Tunc quoque collecta sancti confessoris non modica multitudine, clerici omnes in unum conveniunt, cum sui patroni sacro pignore ad civitatem [Col. 0663C] deliberant gressus intendere; relictisque non sine moestitia propriis sedibus, illa sua domestica undique turba, tunsis in sequente pectoribus ad vicum cui Pusiolos (Puisieux) nomen est, fluvio Vidulae (la Vesle) contiguum duobus jam millibus pervenerant. Tunc clamor moesti populi in excelsis attollitur, confusae lamentis voces longius incessanter audiuntur clamantium atque dicentium: O sancte Dei, quid est quod tale tibi adhibes obsequium, talemque tibi colligis comitatum? quo te sequemur? cur locum tuum sic vacuum esse pateris? Illis ita se terrae prosternentibus atque clementiam Dei et sancti Basoli deprecantibus, ut si ab hac auditione aliquid sibi deberet noxium contingere, certum aliquod daret indicium, ne esset necesse amplius fatigari [Col. 0663D] populum. Tanto pondere mox sancti gleba figitur, ut non ultra quam in vicinam ecclesiam divertendi facultas concederetur, ubi imminentem noctem vigiliis transigunt. In crastinum cum sui protectoris auxilio, omnes ad propria redeunt. Praedicta vero paganorum gens, eo quidem tempore ecclesiam sancti Mauricii non transiit, quae est sita in confinio Campaniae ac silvae Arguennae.



CAP. VIII. De illo qui metallum deauratum in summitate turris coeperat convellere.
[Col. 0664A]

Sed quia paganorum gentem semel ingressi sumus, referre etiam debemus, quae diversis temporibus facta fuisse cognovimus. Nam quia humanae duritiae non cessat culpa, non possunt quoque super nos divini judicii cessare flagella. Alio etenim tempore haec iterum intra Gallias facta est barbarorum irruptio, qui more ferino, quidquid sibi obvium habuit, cepit, occidit, incendit et vastavit, quorum adventu praecognito, dum quisque vitae munimenta capit, atque interitum cuncti verentur, clerici accepto corpore sacro festini se in civitatem conferunt. Quare multitudo gentilium, vacua ab hominibus coenobii loca inveniens, divinum non verita [Col. 0664B] defensorem, libere ingreditur, ac propter loci congruentiam cum universo comitatu tota paganorum statio ibidem collocatur. Huc etiam strages quamplurimam et spolia passim insectantes, ex diversis partibus praedatu revertuntur. Interea dum turriculam in summo ecclesiae positam deaurata conspiciunt specie refulgere, eorum unus auri cupiditate ductus, cui videlicet vicinae mortis erat interitus praefinitus, per tecta repit, culmen templi conscendit, ac fulgida metalla convellere coepit. Sed cum in id operis esset irreverenter intentus, divinam expertus a loco non deesse custodiam, subito per tecta rotatus in praeceps datur, atque confractis membris ad terram perveniens, debita mortis poena corripitur.



CAP. IX. De barbaro seu Wandalo, qui cornu altaris ut convelleret temere apprehendit.
[Col. 0664C]

Iterum alius quoque sacrum altare indigna pervicacia nisus conscendere, dum cornu altaris temere apprehenderet, ita manus ejus subito inhaesit superposita marmori [(22) 1Kb] , ut cum magis posset abrumpi, nullatenus posset avelli. Cerneres captivam bestiam absque catenarum vinculis uno stare in loco divina virtute confixam. Interea barbara mirari multitudo, ne se par ultio constringeret, horrescere ac numen invisibile bruta audacia praesentialiter persentire; sed hunc ita revinctum, alii ita remanere non passi, hinc inde circa manum appositis bipennibus, lapidem concidentes, tandem gentilem solvunt, particula tamen marmoris manu ejus perpetua tenacitate [Col. 0664D] insolubiliter adhaerente. Hoc itaque tale pondus usque ad terram suam deferens, virtutis sancti Basoli invitus praedicator referentibus ex captivitate quamplurimis visus est ad suos jam arente brachio pervenisse.



CAP. X. De illo qui cum uxore incidit in latrones.

Quidam quoque antiquus [(23) 1Kb] Remorum metropolis, et sanguine et sedulitate multis notissimus civium, semel in anno ad sancti Dei coenobium [Col. 0665A] consueverat celerem pertendere gressum, cupiens suarum ex facultatibus rerum ejusdem loci fratribus ad augmentum justitiae devotius ire ministratum. Quo cum aliquando solito more venire decerneret, et sancti confessoris famulis quaedam largitate sua offerenda secum assumeret, latrones offendit in itinere. Cui mox equus diripitur, omnis delata pecunia ad spolium retorquetur, comitantis uxoris universa, ut illa sunt mulierum, ornamenta in praedam rediguntur. His acceptis gressum latrones corripiunt, hos infelicitatis damno moeror et anxietas confuderunt. At mulier dolore stimulata dispendii, querelosis sanctum Dei coepit inclamare vocibus, dicens, non se esse deinceps servorum ejus acturos obsequium, si sic eos abire sineret non ferendo praesidium. [Col. 0665B] Post voces autem lamentis convulsas et gemitu, latronum equi obrigescunt, ut fixa simulacra dextra laevaque nec ad modicum flexibilia. Cum praeda sua miseros horrere conspiceres, eosque divino quodam numine ad injuriam sancti veluti saxa rigida uno in loco immobiles haerere non sine admiratione perpenderes. Cum itaque diutius ad se invicem rotarentur, tandem inter se conferunt, ob suam contra innocentes temeritatem factam divinitus se teneri, ac nisi resipiscant, penitus abeundi privari licentia; initoque consilio ad eos quos rebus injuste nudaverant, trepide redeunt, quibus cuncta restituunt, et ut suorum veniam deprecentur facinorum, pudore perfusi exposcunt. Ita sancti Basoli suffragante sibi patrocinio hostibus in via relaxatis, [Col. 0665C] isti devotiores facti, ad destinatum properant coenobium, gratias Deo et sancto suo confessori pro indultis sibi beneficiis referunt, laeti quod detulerant offerunt, donariis locum honorant, ac deinceps annis singulis quod coeperant, animis promptioribus exsolvunt.



CAP. XI. De rectore qui noluit prohibere canes a fonte.

Illud denique referendum existimo, quod cum idem locus sacros olim decenter satis habitae coepisset religionis amittere cultus, nostri saeculi jam moribus depravatis, coenobium cum rebus est cuidam laico Francigenae in jus dominandi concessum. Nec mirum quoque, cum per ea tempora etiam sedes pontificum [Col. 0665D] subripuerit sibi temeritas inepta saecularium potestatum; et ubi abbates aut religiosi viri prius sedere consueverant, insipientium jam facta conventicula terreni fastus et vanae multitudines loca possidebant, sicut propheta sanctus, lapides sanctuarii dispersos ingemuit (Thren. IV, 1), et sacris elatos stationibus oraculis ostendit. Hic siquidem cui possidenda tanta res fuerat, genere quidem clarus, sed animis et vultu cernebatur nimium efferatus. Hac igitur sibi statione concessa vir saecularis suam illis cogit familiam, coenobii sedes occupat, res suas convehit, apparatum componit, atque hic potissimum mansitare decernit; illic tonstrinas muliercularum collocat, et greges canum plurimorum. Interea dum solutis habenis palantes canes [Col. 0666A] laxius evagantur, ut sunt naturae avidae, ad fontem sancti Basoli, cujus superius mentionem fecimus, incaute perveniunt; ubi cum frequenter indignis haustibus sacri fontis aquas nil lambere prohibentur, omnia illa canica multitudo versa in rabiem, confessoris sancti injuriam poena furiali digniter expiavit. Sed nec conquievit ira tot motibus divinitus excitata. Nam et ipse indebitus dominator simili vindicta corripitur, qui inimici potestati traditus totus confunditur, amittit sensum, ferro religatur, ac circumseptus amentia nec hominem se cognoscit, qui immunda animalia a sacris templi sollicitus arcere contempsit. At vero familiaribus ejus sanctum Basolum pie conclamantibus, ac locum muneribus honorantibus, tandem curatus insania, [Col. 0666B] cavit servare reverentiam, cujus in se meminerat exercitatam ultionem.



CAP. XII. De pincerna impudico.

Hujus vero ad obsequium potentis cura quidam domestica pincernae gerebat officium, vir levis nimis et frenos respuens continentiae, promptus ad actus illicitos. Nam sacro templo parte occidentali adhaerens quoddam priori aevo structum parvum fuerat habitaculum, in quo adhuc clausuris exstantibus rebusque aliis deputatis, arae jam collapsae cernitur indicium. Hic denique ille dormitare solitus, cum epotato nimium urgeretur vino, noctis opportuna secutus, uni ex grege feminarum vi irreverenter jungitur, tanquam beatus Basolus aut suo abesset loco, aut quasi clementer ferens nollet punire [Col. 0666C] facinus. Sed is qui semper fuerat amicus pudicitiae, non est passus juxta se nefariam temeritatem inultam remanere. Nam inter sibi familiares tenebras daemone corripitur, gravique supplicio infeliciter toto corpore laniatur, astrictisque fortius loris nexualibus tanquam efferatum animal ad arborem religatur ulmum. Diversorum utique monstrorum voces imitatus cum canum latratibus sua membra ipse exulcerans, post longos cruciatus ad invocationem rursus confessoris Christi Basoli daemonio solvitur, ne quid illic tam indecens praesumeret agere de caetero castigandus.



CAP. XIII. De illo qui tertio monitus ecclesiam adiit, et sanitatem integerrimam recepit.

[Col. 0666D] Sed nec premendum silentio, quod non parvo excedenti tempore per aures effluxerat plurimorum, cujus facti est innumera testium multitudo. Maximum inter principes regni animositas accenso fomite divortium fuerat concitatum, quibus neutri parti cedentibus cuncta irarum pondera, castri quoque Catalaunensis sensere dispendia. Nam gravi undique excitata multitudine, quodam Basone praeduce, facto impetu assistunt moenibus, ac flammis universa committunt absorbentibus, ubi laxatis habenis toto regnante incendio, nil superesse potuit coacto in cineres municipio, ignibus quodammodo Trojanis revirentibus. Huic tanto facinori quidam Belgicae provinciae interfuisse traditur, cum caeteros quidem, tum hunc quoque ultio divina impunem [Col. 0667A] abire non siverat. Nam morbo concusso intolerabili, in modum utris pars lateris tabefacta distenditur, ac per diuturna tempora vivis excruciatus doloribus, diebus singulis infelicem animam pene intra fauces volvens solum exitum praestolatur. Nudatur substantia, caret familia, deseritur a conjuge propria, abjicitur a cunctis velut jam cadaver exanime. Inter haec itaque poenarum incendia, per visum coenobium sancti confessoris adire tertio monitus, nullo modo se salvari nisi virtute sancti Basoli, cum usque ad ea tempora nec nomen ipsius, nec locum audierat. Tandem feretro semivivus imponitur ad locum devehendus, ubi cum adhuc vitae diffidens paululum orationes animo desperatus effunderet, ac e sepulcro sancti misti liquoris aliquid praelibasset; [Col. 0667B] rediviva coeperunt membra paulatim reviviscere, ita quod non post multum temporis saluti redditus, tantae incolumitatis exstitit, quantam nunquam fuerat expertus.

Plura sunt denique quae de hujus beati confessoris actibus visa vel audita referuntur: nos tamen haec ad utilitatem legentium, humilitatis persequi exempla [Col. 0668A] volentium paucis edidisse sufficiat. Cumque gestorum excellentiora solummodo lector notata deprehenderit, sublato prolixitatis taedio gratius ista suscipiat, et noxia scrupulositate animus nusquam evacillet. Nam si cuncta quae gesta sunt, caesae membranae susciperent, non brevi Historia elimata tenerentur. His ante omnia providi vera cautius dicere et fastidiosis effusius non obesse. Sicut autem qui cibo semper uno alitur, taedio gravatur, alternis vero vesci delectabilius mens trahitur: sic si verba prolixius eudendo pertrahimus, verborum fastidium de verbis congerimus. Hic ergo finem facimus, et tanquam post emensi dispendia gurgitis laboriosum navis nostrae non sine mercedis fructu quieta statione finem religamus, agentes Deo gratias humiliter, [Col. 0668B] qui nos per sanctum confessorem suum Basolum et miraculorum honorat insigniis, et incessantibus adjuvat patrociniis, favente Domino nostro Jesu Christo, qui cum Patre et Spiritu sancto vivit et regnat Deus, per omnia saeculorum saecula. Amen [(23*) 1Kb] .




[Col. 0667]
VITA S. BERCHARII ABBATIS ALTIVILLARENSIS ET DERVENSIS PRIMI, Auctore Adsone.
(Apud Mabill, Acta SS. ord. S. Bened. Saec. II p. 831, ex ms. eod. Compendiensi et Camuzati Promptuario.)





OBSERVATIONES PRAEVIAE

1. Acta S. Bercharii [S. Bercaire] abbatis primum quidem ab auctore anonymo descripta stylo rudi et impolito, dein Adso abbas Dervensis post medium saeculum X, expolivit. Gesta hujus sancti ac piissime protectoris nostri Bercharii, inquit monachus Dervensis anonymus in libro sequenti Mirac. ad extremum, quoad potuit, comens lepore facundiae spectabilis, sparsit totius Galliae oris, quae eatenus inculte exarata habebantur et abdita. Et Frodoardus Ecclesiae Remensis canonicus in Hist. Rem. lib. II, cap. 27, paulo ante Adsonem, S. Bercharii gesta quaedam perstrinxerat. Adsonis lucubrationem a Nicolao Camuzato jam editam una cum subjecto libro Miraculorum in Promptuario Trecassino, cum ms. cod. abbatiae nostrae Compendiensis collatam hic exhibemus, quando antiquiorem S. Bercharii historiam nancisci non licuit. In mss. codd. isti Vitae non praefigitur Adsonis auctoris nomen: at genuinum Adsonis esse fetum libri Miraculorum, qui subsequi solet, versus primi persuadent.

2. S. Bercharii nomen in antiquis Fastis desideratur. In veterrimo nostro Usuardi exemplari ab annis octingentis exarato S. Bercharius manu quidem secundaria: at quae annos quadringentos facile prae se fert, memoratur XVII Kalend. Novemb. (quem translationis ejus diem esse inferius dicemus) his verbis: Dervo monasterio S. Bercharii martyris atque abbatis. In diplomatibus vero Ludovici Pii Augusti Caroli Calvi aliorumque litteris Bercharius sanctus praedicatur, ejusque corpus in Dervensi monasterio requiescere dicitur. Eum martyrem vocant, pro more auctorum mediae aetatis, qui viros pios violenter necatos quacunque ex causa Martyres appellabant. Sic S. Praejectum Arvernorum, Theodardum Tungrorum, Leodegarium Aeduorum episcopos; Arnulfum in Porciensi Comitiva (uti in Chronico Mosomagensi tom. II Spicil. [Col. 0669] Acheriani legitur) a latronibus interfectum, Adalbaldum S. Rectrudis maritum, Eduardum Anglorum regem a noverca necatum, aliosque quamplures martyrum nomine exornant. In Actis S. Leodegarii ab anonymo descriptis leguntur hi versus. cap. 5: Nec enim adeo aestimandum est, eum (Leodegarium) formidasse martyrium. Nam cum pridem per quemdam monachum nomine Bercharium in Dominica coena de suo ei fuisset interitu nuntiatum, die passionis Domini cruentum regis adiit palatium, etc. Quod an S. Berchario abbati possit aptari, lectoris judicium esto. Certe S. Bercharius Waimerum tormentorum S. Leodegarii reum secum perduxisse Hierosolymam dicitur in lib. Mirac. num. 11.

3. S. Bercharius praeter varia oratoria aedificavit duo monasteria, Altivillarense primum, postea Dervense, quibus ipse praefuit. Altivillarense [Hautvillers] dioecesis Remensis ad Matronam fluvium, quarto milliari a civitate Remorum, secundum regulam Patrum S. Benedicti et Columbani (uti in Nivonis seu Nivardi Remorum antistitis Charta a Sammarthanis vulgata, a Frodoardo laudata praefertur) conditum est: Dervense [Monstier-en-Der] vero in Partensi [le Parthois] Campaniae pago, dioecesi Catalaunensi subjectum, Trecassinae finitimum ad fluvium Vigeram [la Voire] sub regula S. Benedicti itidem constructum a S. Berchario fertur in instrumento Ludovici Pii imp. anno 815 concesso, quod Sammarthani post Chesnium retulerunt. Viget etiam nunc utrumque monasterium sub Benedictina S. Vitoni congregatione; Altivillarense quidem S. Helenae reliquiarum cultu illustratum; Dervense vero ejusdem sanctae capite, oppidulo et jurisdictione spirituali, quam in ipsum oppidulum et vicos quinque monasterio subjectos exercet.



PROLOGUS AUCTORIS.
[Col. 0669]

[Col. 0669A] 1. Cum gloriosas virorum illustrium palmas ac praemia meritorum, sancta per orbem et universalis competentis obsequii functionibus solemniter persolvat passim mater Ecclesia catholica, nos quoque pro infructuosi ignavia silentii multandos fore arbitror, si gesta ejus lateant, cujus specialiter apud nos et virtutum exuberat copia, et sanctae institutionis refulgent incrementa, praecipue cum facta praecedentium, salutis sit materies ad memoriam relata posterorum. Actus igitur ac laborum certamina B, Bercharii abbatis et martyris gloriosi summatim [Col. 0670A] perstringere cupientes, tanto difficilius hanc narrandi materiam sumimus, quanto ad explicandam hujus operis magnitudinem nos impares esse sentimus; sed non est illi difficile elinguem in verba resolvere, quem constat muta etiam elementa consonis vocibus solemniter praedicare. Ea itaque prosequi intendimus, quae vel ab ipso domestico sanctissimoque ejus collegio notata claruerunt, vel postea divino beneficio ipsius compensata meritis, aetati nostrae perferri potuerunt.



INCIPIT VITA.
[Col. 0669]


Bercharius nobilis Aquitanus
[Col. 0669B]

2. Prioris monimenta temporis pagum Aquitanicum ortus ejus tradidere ac generis fuisse exordium. Parentes ejus vita venerabiles et valde religiosi in vita sua, exteriore affluentia rerum non mediocriter decorati, et (quod longe est excellentius) quodam singularis innocentiae ac inter suos felicium proventuum privilegio insigniti; qui cum conjugalis pudicitiae jura fidei integritate servarent commodis temporalibus praecellentes, divinorum tamen operum pia intentione studio perflagrantes, supernae dispositione clementiae tantam ac talem meruerunt sobolem accipere, cujus institutione et meritis in coelestibus castris niveas militantium innumerabilis multitudo bonorum fructuum palmas perferret, et [Col. 0669C] multiplex antiqui deceptoris versutia ablatis fidelium animarum spoliis deperiret. Quod facile est deprehendere, si quis altioribus abstinens, haec pauca in consequentibus dignetur advertere. Cui videlicet ex matris utero cum divini jam tunc sanctificatione [Col. 0670B] muneris in luce prodeunti, more Aquitanico Bererum [al., Bereum] a parentibus inditum constat fuisse vocabulum, tanquam ab ipso jam nascendi exordio bonae haereditatis herum.



Nivardo agente litteris imbuitur.

3. Eo tempore Francorum imperium rege Childerico [(24) 1Kb] felicissime disponente, viro quidem rebus bellicis potentissimo, circa Ecclesiarum autem Dei cultum devotissimo, B. pontifex Nivardus sanctitatis ac religionis magnitudine toto Francorum orbe famosissimus, apostolica auctoritate coelestem in terris vitam agens, sanctae Remorum praesidebat Ecclesiae. Qui quia esset plenus auctoritatis et gratiae, cum peteretur quoque diversas terrarum vel nationum tam pro vitae merito quam etiam doctrinae [Col. 0670C] affluentis eloquio partes invisere, fines Aquitaniae aliquando contigit expetisse, atque ad illud usque praedium traditur pervenisse, in quo viri Dei parentes videbantur propria statione resedisse. Nam inter caetera quae ex dote supernae [Col. 0671A] dispensationis hic vir sanctus acceperat, non mediocribus quoque paternae haereditatis titulis a progenitoribus temporaliter etiam certum est floruisse, quod videlicet, si quis diligenter velit, in promptu est agnoscere, cum pene usque ad haec nostra tempora ejus juris villas et praedia tam ultra Ligerim, ubi Diseias dicitur, quam etiam intra fines Aquitaniae constituta, hi qui sibi in monasterii sui regimine probantur successisse, per longa temporum curricula jure quieto visi sint possedisse. Sed ingruentium causa malorum, partim negligentia torpentium, partim etiam crudeli perversarum infestatione gentium videntur amissa, quae quondam monachorum fuerant usibus attributa. Sed, ut ad id quod coepimus exsequendum redeamus, [Col. 0671B] cum praedictus pontifex sanctus, a viri Dei parentibus debitae venerationis liberalitate, ut par erat, officiosissime susceptus, quamdam futurae habitudinis speciem miraretur in puero boni operis candidato, divino instinctu sacris mysteriis eum applicandum esse praecensuit. Hac itaque sanctissimi pontificis auctoritate animati devotissimi genitores, infra teneros annos exactae infantiae, temporis opportunitatem nacti, litteratoriae professionis salutaribus disciplinis mox mancipandum esse decernunt, in quo praeeunte supernae illustrationis munere, cum sacrae institutionis instantia spiritalium etiam donorum fulserunt incrementa. Qui scilicet non otiose passus illa de lucidissimo litterarum fonte commercia sub aetatis tenerae crepundiis [Col. 0671C] ardentius aggregare, quibus postea in virile robur assurgens, et sibi et aliis ad mensuram Dominicae dispensationis potuisset prodesse. Ita jam tunc puerilis inconstantiae motus, quibus saepe illa aetas labilis et fluxa resolvitur, rigore virtutis ingenitae et moderaminis justi componens honestate, ut praeter haec quibus addictus fuerat litterarum conamina nil in se aliud residere pateretur, nisi forte dum aut opera pietatis ageret, aut certe, prout natura concesserit, sacris orationum exercitiis devotius insudaret.



Remos ad Nivardum se recipit.

4. Igitur, dum puer sanctae indolis tam scientia quam virtute animi coaevos suos brevi praecederet, [Col. 0671D] atque paulatim bonae intentionis primordiis ad coelestis militiae perfectius tirocinium decrevisset intendere; supernae vitae aestuantis animi desiderio coepit altius aspirare, terrenarum rerum contemptu sufficiens atque ea quae ad virtutum incrementa respiciunt perennis intuitu gloriae totis nisibus attentans, aeterna prae oculis indefessa constituere, peritura manentibus compensare, diversis afflictionum generibus affectionum carnalium molimina coarctare, atque adolescentiae gressus, divini amoris virtute roborare. Spretis deinde propinquorum et patriae retinaculis, diligenter replicans, quia qui novae conversationis rudimenta suscipiunt, tanquam [Col. 0672A] peregrinos et advenas non cives suos mundus aspiciat, praefatum sanctissimum Nivardum Remorum pontificem flagrat ardore expetendi. Qui, sicut diximus, apostolicae institutionis praerogativa suffultus, nobilitatis honore clarissimus, variis virtutum generibus adornatus, inter Francorum proceres primus in aula regis, vita et conversatione dignissimus fulgebat. Per id temporis ea civitas sanctorum stipata cohortibus, et licet inter militares alas sub principe suo Childerico, capiti tamen suo consona, divini amore cultus urbs populosa spirabat. Hujus itaque tantae opinionis gratia provocatus felix adolescens Bercharius, ecclesiasticis sacramentis, fide, habitu et actu aptissimus, cum illo beato sene, cui jampridem dictum a Domino fuerat: Egredere [Col. 0672B] de terra et de cognatione tua, et veni in terram quam monstravero tibi, et faciam te crescere in gentem magnam (Gen. XII, 1, 2), fidem participans et meritum, cognationem relinquens et patriam, post longi laboris excursum, fines ingreditur Franciae, futurus cum S. Nivardo pontifice cives felicissimus (ut patulum est in sequentibus deprehendere) sanctae Remensis Ecclesiae, in augmentum videlicet operationis divinae, quam Domini omnipotentia Redemptoris, in lucrandis fidelium animarum quaestibus per hos duos synergos felicissimos praeordinaverat adimplere. Hic igitur beatus pontifex ut semper optaverat, tali ac tanto suppare adepto, quoniam ipse exterioribus tractandae reipublicae fuerat negotiis implicatus, regiae dispositionis consiliis [Col. 0672C] et actibus frequenter interesse, pontificalis providentiae pondus volens nolensve coelesti ordinatione perferre, ministerium sibi injunctum tum publice tum privatim increpando, arguendo, obsecrando, ut perfectus agricola sedulus exercere, gaudio replebatur non modico, familiari potitus adjutore atque in divinis operibus devotissimo consorte.



Remaclo informandus traditur.

5. Quapropter cupiens eum undecunque perfectius erudiri, sanctioribus ac religiosioribus divinae scientiae viris, quos sibi undique collata familiaritate addiderat, copulandum esse constituit, ut videlicet plurimorum instituentium auctoritate disceret, quod [Col. 0672D] postmodum plurimis ministraret. Inter quos tunc temporis in regis Francorum aula praepollentis beatissimi Remacli procuratoris [(25) 1Kb] quidem sacri scrinii palatii prudentiae et sanctitatis titulis commendata ubique excreverat opinio veneranda: qui scilicet vir inclytus, confessor postmodum Domini gloriosus, multis signorum virtutibus approbatus, placidus cunctis, benignus universis, in prosperitate modestus, in adversis patientissimus, vita laudabilis, eloquio affabilis, sic temporalia cautus exhibebat, ut aeterna semper ab oculis non averteret. Hujus talis ac tanti viri sacris institutionibus rore superni nectaris illustrandum, B. Bercharius nutu praedicti [Col. 0673A] pontificis se maluit pro tempore ire copulatum, ut in quo perfectam doctrinae scientiam intellexerat, ipse quoque per hunc aetatis suae ac morum imbecillitati consulens, non tam scientiae quam sanctae puritatis commercia reportaret.



Luxovium petit.

6. Interea cum beati viri justus adolescens per aliquod tempus magisterio frueretur, et coelestis pro viribus praelibasset haustum sapientiae, Luxoviense monasterium accepto tulit expetere, quoniam B. Columbani districtis commendata regulis, ad se perlata fuerat fama religionis. Erat enim eo tempore in cunctis Galliarum partibus hoc coenobium cum in multimodis rerum possessionibus, tum etiam divinae venerationis cultibus nomen singulare habens, quod [Col. 0673B] illic et districtior institutio, et studium sapientiae plenius haberetur; quem videlicet mirae spectationis locum idem B. Columbanus Pater in vasta Vosagi eremo a fundamentis construxerat, inventis antiquissimi operis aedificiis cum aquis natura ferventibus e terrae venis ultro prodeuntibus, ubi et ipse postmodum aggregato fidelium numero sexcentorum ferme monachorum rector exstitit, longoque tempore eidem monasterio nobilissime praefuit, multisque miraculorum signis in eodem loco claruit, donec Brunechildis regina impiissima, eo quod duos filios suos quos ex adulterino Theoderici nefandi regis, filii videlicet regis Sigeberti, conjugio [(26) 1Kb] susceperat, suo colloquio et benedictione indignos judicasset, ab eo loco instinctu diabolico proturbavit. Qui [Col. 0673C] non sine magno moerore et luctu omnium recessurus inde, Eustasium virum aeque sanctissimum dignitate generis et vita illustrissimum, quem ipse pago oriundum Lingonico a puero instituerat, eidem numeroso fratrum collegio rectorem praefecit. Inde Italiam expetens, Bobiense coenobium non minus decenti opere statuit, in quo consummatus virtutibus, beato fine quievit. Sanctus vero Eustasius loco Patris residens, non minimam monachorum multitudinem in Domini servitute verbis et exemplis praemuniens, nominis et meriti magistri haeres exstitit. Audita igitur fama tanti nominis, viri religiosi illuc undecunque confluunt, se suosque liberos plurimi certatim imbuendos offerunt, illud ante omnia ducentes permaximum, si vel post longaevam probantis [Col. 0673D] injuriae tolerantiam, quodammodo admitti mereantur in congregationem. Jam vero quis locus vel civitas non gaudeat, ex beati viri disciplina rectorem habere pontificem vel abbatem, cum constet ex hujus virtute magisterii pene totum Francorum [Col. 0674A] orbem decretis regularibus fuisse primum decenter illustratum? Bercharius itaque famulus Christi ad altioris vitae semper instituta conscendere desiderans, pontificis sui auctoritate et gratia, celeri gressu ad locum hunc pro voto properat: praefati Patris [(27) 1Kb] alacritate condignus approbatur sanctae monachorum cohorti, non tam corpore quam mente et actu sociatur.



Pie vitam instituit.

7. Susceptus autem in commune cum caeteris, aggressusque denuo tanquam athleta recentissimus militiae gymnasium coelestis, praeteritorum immemor certaminum, et quasi qui virtutum in scammate positus, ad perfectionem pugnae nihil plene ante peregisset, coepit rursus divinis operibus spiritum [Col. 0674B] coercere, veluti eum cerneres monasticae districtionis tunc primum rudimenta suscepisse, seipso semper validior, et gratia supernae illustrationis vitae praecedentis qualitate jocundior. Jam vero styli non patitur opera, quanta in viro Dei fuerit humilitas, quanta virtus obedientiae, quanta modestiae gravitas, quanta charitas, quanta benignitas, quanta mansuetudo, quanta etiam patientiae fortitudo. Obedientiae sibi injunctae negotium ita jubentis percurrit imperio, ut mentem in sublime dirigens, nec laudis humanae compendia quaereret, et suae praemium gloriae, rei pereuntis pretio nullo compensaret. Studebat etiam aliorum consideratione seipsum despicere, et cum apud se cunctis judicaretur inferior, in humilitatis tamen culmine certabat omnibus inveniri [Col. 0674C] sublimior: moestissimum revolvens si quis in illo sancto collegio aliqua fortia attrectaret, quae ille favente Dei gratia segnius attigisset.



Pincerna factus, miraculo commendatur obediens.

8. Traditur siquidem per idem tempus, hunc in eo loco factum aliquando ministrum a caliculis [(28) 1Kb] , in curam promptuarii, rectoris nutu, vicibus successisse. Cumque ille hanc officinam corporum dispensandam acciperet, quippe quem strenuum ad omnia sancta obedientia fecerat, quae commissa fuerant prudenter inferebat. Quadam vero die dum talibus tenetur implicitus, jussu patris est subito vocatus. Forte ille tunc promptuarium ingressus, ante vas steterat, et sudem quae vulgo ducidulum a potu scilicet educendo dicitur in manu tenens, cerealem [Col. 0674D] [(29) 1Kb] amphorae potum infundebat: mirum dictu! ad unius jussionis nutum audito abbatis nomine, relictis quae habebat prae manibus concitus cucurrit, oblitus ardore obedientiae et vasis observantiam et amphorae cautelam. Cumque vocatus [Col. 0675A] astaret ante abbatis praesentiam, interim potus ille in vasculum non cessans defluere subter positum, postquam ad superficiem vasis pervenerat, in modum columnae superne constipatum in gyrum coronari coepit. Ultro cerneres illud genus liquaminis, quo vix claustris contineri valeat, ut quondam Dei transeunte populo absque littoribus Jordanis fluenta in sublime tolli; ut liquido patesceret quanta esset virtus obedientiae, cujus fructus nullomodo possit in terram deperire. At vero ille non sine abbatis admiratione reversus, factum stupuit, quod prius potuisse a se fieri omnino non praesumpsit: tamen vir ille sanctus hoc quod acciderat non suo, sed totum abbatis sui merito deputavit.



Remos reversus, Nivardo monasterium construere cogitanti sociatur.
[Col. 0675B]

9. Ita vero cum jam esset regularibus apprime disciplinis edoctus, divinae militiae in utramque partem armis praemunitus, ut videlicet per haec quae longo exercitio didicisset, in lucri Dominici dispensationem jam plurimorum saluti consulere potuisset; in provinciam Remorum ad S. Nivardum pontificem revertitur, qui tam virtutibus quam rebus, ut diximus, supra gregis sui custodiam vigilans, hostis insidias relidebat, atque ecclesiasticam dignitatem profusis successibus ampliabat: cuique olim volventibus annis divinae inspirationis instinctu hic ardor sensibus inerat; uti in quolibet suae dioecesis contubernio eo loci ad serviendum Deo viventi domum construeret, ubi rerum competentia aptiora [Col. 0675C] divinae servitutis commoda praetulisset. Illa erat in hac deliberatione morarum causa permaxima, quoniam deesset persona voti ad id agendum socia, quae et desiderium suppleret pontificis, et strenua in Dei rebus inveniretur instantia suscipiendae tantae collaborationis. Sed diu in dubio suspensus animus nequaquam frustrari potuit spe jampridem conceptae intentionis. Bercharium itaque praeripit, voto applicat, consultu praeeligit, virum quidem in Dei rebus idoneum, religione praeditum, animo efficacem, exteriorum experientia non minus agilem quam prudentem. Cumque per id temporis urbs illa, ut diximus, et multorum floreret ingenio, et in admiratione reipublicae, divinorum operum insignis haberetur commercio, hunc tamen solum, hunc sibi [Col. 0675D] adsciscit praecipuum, cui consona auctoritate et merito futurae fabricae curam deponeret, et sani dispositione, consilii omni illi structurae specialiter praeficiendum decerneret. Praedium est publicum in pago Remensi octo millibus ab urbe disparatum, cui videlicet aevo praecedenti Sparnacus (Epernay) nomen fuisse constat impositum, quod olim quidem, tempore scilicet Chlodovei Francorum magni principis, quem beatus Remigius apostolica auctoritate et praeditus et probatus, doctrina et virtutibus magnificus, cum suo exercitu, ut in gestis ejus legitur, angelico ministerio sacro chrismate aquae regenerantis [Col. 0676A] illinierat, idem pater mirificus non modicae quantitatis pretio acquisierat, ac Remensem Ecclesiam, cui auctore Deo praesidebat, haeredem constituerat. Denique gloriosissimus Dei pontifex Nivardus pastoralis solertiae condigne administrans officium, tum ad alia suae dioecesis loca invisenda, tum quoque ad hunc saepe vicum egrediens, non tam propriae causas agebat utilitatis, quam cunctis se affabilem quoque exhibens, salutem subjectorum sedulus impendebat. Cumque dies ac noctes aedificandi coenobium in aliquo praediorum suorum, quibus nobiliter temporali quoque emolumento pollebat, desiderii continuatione pervigiles duceret, assumpto suo illo, ut saepe solebat, domestico beato Berchario, causa exstitit, qua praefatum vicum expetere [Col. 0676B] pro more cogitaret. Hujus processu itineris, quo ad eumdem vicum Maternae fluminis littoribus contiguum tenditur, quidam sui juris locus erat gratissimus, qui paululum reducto sinu in montis latere amoenissimo herbis virentibus aquarumque rivulis ex sublimi vertice leniter effluentibus, arboribusque ac vineis in declivi circumquaque constipatus, intuentium oculis oblectamenta praestabat.



Nivardo in soporem verso, loco per angelum designato, mandatum de condendo coenobio Altivillarensi recipit.

10. Sanctus igitur pontifex hoc iter aggressus, cum jam eas partes per clivum montis attigisset, qua de contra illa loci gradientis visibus se amoenitas propius objecisset, super equestre quo ferebatur vehiculum [Col. 0676C] eo gravi sopore deprimitur, ut omni protinus eundi facultate proscriptus, symmystem suum B. Bercharium inclamaret, omnemque illum equestrem qui tunc forte se comitabatur ordinem stare loco praeciperet, et quibus ad soporem urgeretur stimulis patentius indicaret. Ecce, inquit, irruente soporis immanitate secus solito concutior, ita ut hinc gressum promovere, impotem me esse omnino confiderem. Procuretur ergo fessis artubus inter haec virecta amoenitas paululum divertendi, ut redeuntibus per soporem viribus coeptum reddatur facultas iter peragendi. Inter late patentia nemora diffusis frondibus, virentibus foliis instanti rei grata fagus eligitur

Haec alias inter tantum caput extulit alnos,
[Col. 0676D] Quantum lenta solent inter viburna cupressi.

Huic itaque arbori ocius se subter injiciunt gratia quiescendi. Ita individui sui comitis B. Bercharii solo decumbentis festinans composito vertice gremio recipi, sternitur hic patulae recubans sub tegmine fagi. Quid vero tunc miraculi coelitus sit ostensum, styli duxi officio non improbe intimandum, ut supernae illustrationis veritas ostenderet, qui essent quos silvarum densitas obtexisset. Interim pontifice quiescente, sanctus vir Bercharius in coelum defixis luminibus aspicit subito aere per serenum conspicuo columbam [(30) 2Kb] e sublimibus descendere, [Col. 0677A] niveo fulgore radiantem, atque eidem cui substrati manserant arbori leniter insidentem. Cumque in eam oculorum dirigeret aciem, diligenter explorare cupiens, quasnam in partes ales ille niveus declinare decerneret, repente alarum soluto remigio, ab arbore cui insederat prosilit, et rumpens aera vacuum, futurae spatium fabricae circumvolans, locum in quo coenobium construi debeat, gyro designat, praesentia sanctificat, expleto hoc lustramine, rursus nota recipitur arbore. Cumque eosdem sui ambitus circulos coeli nuntius ad futurae rei firmitatis indicium tertio repetisset, patenti coelo reconditur, et nihilominus hominibus in terra degentibus divinae voluntatis praesagium aperitur, et novae admirationis vestigium relinquitur. Intelligit hic vir sanctus, puro [Col. 0677B] ut erat animo, signum esse coeleste, quo et dubitantium animi firmarentur, et diu dilatum opus in Dei servitute fundaretur. O beatum virum cui ostenditur corporali intuitu angelicae dignitas visionis, in specie columbae rutilantis, ad comprobandum testimonium innocentiae et puritatis. Est etiam in hac re illud quoque non minus admirabile, quia quod iste corporalibus deprehenderat oculis, hoc idem quiescens sanctus pontifex senserat sopore coelestis visionis. Qui cum post aliquantulum perceptae quietis spatium somno excitus, caput ab imis superna revelatione praeedoctus erigeret: O, inquit, votorum meorum compar fidelissime, quam gratum mihi est huc paululum gratia soporis pro tempore divertisse, quem constat per Dei gratiam tantae revelationis [Col. 0677C] mysterium coelitus agnovisse. Ecce enim hinc jam laetus progredior, coelorum signa sequor, quod diu differens corde gestaveram, mirandae visionis arcano maturius aggrediendum esse compellor: sed ne longius res inopinata te duxerit, quid viderim patenter expedio. Et prius praesentias hic esse domum Dei, ut felicissimo quondam antiquo patriarchae, et portam coeli mihi indigno Christi Domini famulo divinitus ostensam. Nam mox submissis artubus, subito hic sopore praereptus, cum vix in utramlibet partem vis naturae quiescentem impelleret, videre mihi videor a supernis instar nivei candoris speciem adesse columbae, quae post hujus arboris sessum, non incerta quo tenderet, locum hunc praepeti cursu volando praecingit, trinoque gyro aeque peracto coeli [Col. 0677D] cacumen tendit. Credo equidem hoc spei conceptae proficuum a Deo portentum, ut quod erat voto susceptum, jam coelo praemonente sit celerius exsequendum. Sancto haec pontifice perorante: Me, inquit B. Bercharius qui sancto viro gremii sui reclinatorium fecerat, quidquid, pater sanctissime, coelesti prodigio in visione spiritus divinitus tibi [Col. 0678A] testaris illatum, manifesta Dei virtute noveris etiam corporaliter fuisse conspicatum.



Childerico juvante, ecclesiam S. Petro, aliam B. Mariae curat dedicari.

11. His igitur alternis ita conserentibus, altero quidem quod in somnis senserat, altero vero quod oculis corporeis aspexerat, res in prospectum deducitur locum illum angelica perlustratione signatum, ad agendum divinae servitutis obsequium mira dispositione a Deo esse quam dignanter electum. Ita vero percepta tantae revelationis de coelestibus simul et consolationis gratia certiores utrique facti, et quod erat ambiguum loci designatione specialiter edocti, inde ambo consurgunt, ac sic oculos antistes beatissimus in coelum dirigens, illum protinus tota cordis [Col. 0678B] intentione collaudans, gratias egit in quem ab aeterni Patris secreto Spiritus sanctus corporali specie in columba descendit, ac fluenta Jordanis sacri corporis tinctione in nostrorum ablutionem scelerum coelo patente beavit. Praecedente itaque in conditionem aeterni tabernaculi tanto ac tali auspicio: Tibi, inquit ad B. Bercharium praesul eximius, tuaeque industriae hoc sanctum opus dispono committere, ut quem prudentia et sanctitate perfectum esse non dubitem, principem quoque in constructione coelestis fabricae te jure consciscam. Quod vir Domini, ardens ut erat, totis affluens in Dominum visceribus, cui inimica profecto omnis ignavia, amica vero indefessa laboris efficacitas, libenter suscipiens, tanto amplectitur desiderio, quanta in eo superna gratia meritorum excreverat [Col. 0678C] magnitudo. Et quoniam seipsum jam ante Spiritus sancti templum virtutis effecerat, ipse quoque terrenae molis pulchritudine templum Domino oculis etiam spectabile fundare exoptabat, confisus videlicet undique tam divino quam summi pontificis in cunctis auxilio. Nam et universis sui temporis Francorum regibus, episcopis quoque ac regiae dignitatis proceribus tam gratum acceptabilemque eum certum est exstitisse, ut si quid in divinis cultibus seu etiam terrenae commoditatis opportunitatibus cordi esset, ab eis facile obtineret: quod in consequentibus quoque diligens lector suo loco patenter poterit invenire, si ea quae diversis temporibus regiae majestatis ac Francorum principum munificentia sibi concessa fuerint, recensere voluerit beneficia. Quorum [Col. 0678D] videlicet fultus auctoritate et gratia, jam maturius componendae fabricae negotiis accingitur, copias sumptuum praeparat, et universa quae tanto operi necessaria videbantur sedulus operator assignat. Itaque in supradicti praedio loci quod in declivi montis latere (ut diximus) situm, reducto profusius sinu pulcherrimam blandientis amoenitatis planitiem reddit, [Col. 0679A] atque in prospectu suo subjacentia Maternae fluminis longe lateque littora circumdespicit, mulcenti quadam visionis voluptate compellat, ab antiquo Altumvillare nomen acceperat, angelicae designationis spatium ut coelitus ostensum fuerat, murorum ambitu jactis fundamentis complectitur, omnesque illius parietes aedificii ad modum columbae in aere permeantis suspecta permensione metatur. Nec ante divini cultoris opera destitit, donec superna annuente providentia, Childerici etiam regis Francorum ac sacri antitistis opitulante clementia, opus quod ad laudem Dei susceperat optata perfectione compleret.



Monasterium rebus et personis instruit.

[Col. 0679B] 12. Ea vero arbor, quae quondam opulentissima fagus steterat, in qua columba coelitus emissa pridem resederat, ac suo gyro situm monasterii volando expresserat, habita deliberatione succiditur, et collatis in commune omnium votis, in loco cui affixa fuerat, aram in veneratione B. Petri apostolorum principis [(31) 1Kb] statuit. Ad consecrationem vero basilicae cum S. Nivardo metropolitano pontifice, alii etiam episcopi conveniunt, clerus omnis et numerosae plebes utriusque sexus irruunt, proceres quoque Francorum non minori voto concurrunt, et per B. viri Bercharii opus laudabile in Dei laudibus pari omnes magnitudine jucunditatis exsultant. In australi vero ejusdem montis latere, aliam struxit vir sanctus ecclesiam, quam genitricis Dei et Domini [Col. 0679C] nostri Jesu Christi semper virginis Mariae nomine decrevit honorandam. Septa etiam monasterii et universas competentes ordinis officinas, ad sectandam vitae regularis observantiam prudentissime composuit, monasticae conversationis viros religiosos aggregavit, et cuncta quae huic ordini commoda judicabantur, diligenter implevit. Copiosos vero praediorum sumptus sanctissimus antistes, tam ea quae sui juris esse videbantur, quam quae etiam beato interveniente Berchario ab ipsis Francorum primoribus obtineri poterant, in necessarios servorum Dei delegavit usus, ut videlicet in eodem coenobio et merito et numero populus Deo serviens utriusque laboribus augeretur. Haec sunt igitur hujus B. Patris nostri Bercharii magnorum operum sancta principia: sed adhuc restant [Col. 0679D] ad divinae obsequium majestatis piorum laborum majora certamina, quae in hoc postmodum monstrabit opere rerum consequentia. Qui videlicet cum esset in spiritalis exercitii sublimitate perfectus, in divinae legis meditatione continuus, temporalem tamen non auspicatus est gloriam, sed mentis puritate jugiter concupivit aeternam, nec levi felicitati inclinari nec inani voluit laude resolvi. Jam vero consummata omni sacri illius templi structura, his duobus sanctissimis viris quanta fuerit immensitas exsultationis, quam grata societas unanimis affectionis, quantus divinitatis amor, quantus vitae coelestis ardor, [Col. 0680A] nec sermo capere, nec lingua ullo modo valet explicare.



Nivardo mortuo, virtutibus, miraculis et auctoritate clarescit.

13. At vero cum in his sanctorum operum studiis quam gloriose tenerentur inserti, sanctae exhortationis gratiam per populos infundentes et ad aeternitatis gloriam quaquaversum animos fidelium incitantes, cum jam superna clementia antistitis sui Nivardi vitam laudabilem perpetuae jucunditatis commercio compensare et pro labore brevi palmam decrevisset permanentis rependere gloriae, opere perfectus, virtutibus consummatus, adveniente Kalendarum Septembrium die, mortis nexibus absolutus migravit ad Dominum, beatae immortalitatis stolam [Col. 0680B] consecutus, angelorum agminibus in illa coelestis curiae dignitate concivis factus, apostolorum particeps, martyrum et confessorum cohaeres, illius insatiabiliter aspectu fruitur, cujus amor ab ejus pectore nunquam recessisse certum tenetur. Qui licet pro lege carnis debitum solverit humanae conditionis, vivit tamen in gloria perpetuae exsultationis, nostris autem illic procul dubio miseriis praestantius, si ex corde rogatus fuerit, occurrere paratus, quanto nunc potentius illi summo atque invisibili spiritui cernitur esse conjunctus, per virtutem universa scientis ipse scius omnium ac exauditor effectus. Ad cujus exsequias corporis tota Remorum civitas ruit, clerus ac populus utriusque sexus convenit, ex vicinis etiam urbibus multi adfuerunt tanti pastoris excessum admistis [Col. 0680C] pio moerori hymnorum solemnibus obsequiis assignantes. Cujus quidem corpus diversis populorum catervis constipatum usque ad basilicam S. Remigii a S. Berchario nec non et sanctis pontificibus qui ea die illuc confluxerant, universa gregis sui multitudine prosequente, condigno honore defertur, ac excellenti mausoleo condendum, decentissimam ibidem accepit sepulturam, sanctissimo viro Berchario in supradicto Altivillari coenobio glorioso praesuli superstite relicto. Qui licet tanti patris fuerit solamine destitutus, nequaquam tamen a coepti operis intentione desistens, subjectorum animos exemplis instruebat et verbis. Locum vero, quem aedificare coeperat, rebus ac vario decore collustrans, nihil subtraxit industriae, donec ad culmen [Col. 0680D] proveheret perfectionis summae. Spiritualium enim donorum perfusus rore, vitae jam consertus angelicae, civis coelestis patriae

Dogmate justitiae, Christi refovebat ovile,
Constituens plebi coelestia templa fideli.
Nec minus in magnis flagrans resplenduit actis,
Quae gessere Patres fulti pietate priores,
Optima dans vitae populis documenta beatae

Domini namque gratia praeeunte, multis miraculorum signis in eo loco claruit, ac supervenientibus diversarum incommoditatum casibus se opponens, [Col. 0681A] multa coelestis beneficii emolumenta populis impendebat: sanitates corporum, salutem animarum. Francorum quoque regibus diverso tempore sibi succedentibus ac palatii optimatibus ita in cunctis erat affabilis, ut eorum usus pro voto familiaritatibus, quae intenderet citius obtineret, et in construendis servorum Dei habitaculis sumptus ei et copias eorum largitas pleniter ministraret. Si quis his haesitans forte manet incredulus, praedicti loci miretur moenia, aspiciat aedificia, perlustret diligenter opera: patebit scire cupienti quanti fuerit meriti, per quem Dominus tanta ac talia dignatus sit operari.



Parthenona in saltu Dervensi aedificat.

14. Rebus igitur tam exterioribus quam interioribus [Col. 0681B] praedicti Altivillarensis coenobii secundum Dei cultum honorifice ordinatis, jamdictus Pater Bercharius corporeae quietis impatiens, opportuna sibi loca lucrificandi gratia perquirebat. Abinde namque egressus, Dei munere praecurrente, vastam saltus Dervensis solitudinem petere contendit: quo in loco qua venerat intentionis non immemor, aptum aedificandi coenobii statum invigilando sollicite scrutabatur. Haec igitur inter cogitandum, Dei gratia praeduce contulit se ad quamdam matronam, Waltildem nomine, quae superbo nobilitata sanguine, plurimorum a proavis praediorum affluentia laetabatur: a qua vir sanctus condicti pretii dono emit sibi partem silvae, eum scilicet locum qui dicitur vulgo Mangis villare: ibique cellulam [(32) 1Kb] aedificans, eamque B. [Col. 0681C] Mariae ad honorem consecrans, puellarum coetum Deo matrique serviturarum, prout posse fuit, diligentissime aggregavit. Nam viam publicam vulgo Cantillam dictam expetens, pretio a praetereuntibus suscepit captivas puellas octo, quas in sancta religione edocens, Deo dicatas ibi manere constituit. Ex hoc igitur Christi adminiculante suffragio excrevit numerus virginum adusque sexagenarii cumulum, quibus etiam praedictus pater neptem supra scriptae matronae Waltildis solemniter abbatissam praefecit.



Oratoria etiam diversa.

15. His quoque rite peractis, secretiora saltus infatigabiliter excutiens, cognoscere summopere gestiebat, sicubi opportuniora loca aedificandi cellulas [Col. 0681D] reperisset, veniens in quemdam locum, Lutosas [(33) 1Kb] nomine, cellam construendi aptum reputans, nimia sollicitudine vota explere studebat. Hoc igitur propriis viribus nullo modo dignum ducens aggredi, cujus erat hoc praedium potestatis adiit. Eo siquidem tempore Childericus rex regnum Francorum nobilissime gubernans, libentissime sancti viri petitionibus acquiescebat. Hunc ergo pater eximius [Col. 0682A] adiit, atque sibi ad bona vota consortibus viris Dei amore ferventibus Leodegario et Mummuleno episcopis, Amalrico quoque et Wlfaudo optimatibus, impetravit a rege licentiam aedificandi sibi in eodem loco basilicam, quam B. Martini in honore consecratam praedictus rex Childericus circumquaque ab Ecclesia silvae leuca una benigne donavit. Beatus vero Bercharius neque his contentus, cellulam sibi juxta locum qui dicitur Puteolus, ea in parte quae nunc monasteriolum [(34) 1Kb] dicitur, ad honorem B. Mauricii condidit, sperans aptum se monasterium aedificandi locum reperisse. Verum cum hoc etiam sibi habile non videretur, super fluvium Vigerae (la rivire de Voyre) quamdam ecclesiam S. Sulpitii honori dicavit. Neque ibi etiam statum coenobii [Col. 0682B] aptum fore ducens, mente pervigili ut sapiens architectus, eum qui petentibus se adesse comprobat, dare votis congrua loca poscebat.



Monasterio condendo locum invenit, rege locum concedente.

16. Quodam igitur tempore cum jam divina clementia ulterius famulantis animum per diversa distrahi nollet, praecurrentibus indiciis locum votis congruum iri repertum dedit. Nam abdita silvae perlustrans, casu quemdam ad locum devenit, ubi pastores subulcos reperit: quos blande allocutus, aureique illos numismatis munere donans, poposcit ostendi sibi quae habiliora aliquando silvas circumeundo ad habitandum loca pervidissent, dicens sibi animum esse, uti congruo habitandi loco exstirpando silvas [Col. 0682C] coenobitarum tabernacula designaret: se quidem diversa tentasse, sed nullo penitus loco commanendi habitacula fida invenisse. At illi praemio accepto, talibus animi votis sancto viro respondent: Nos quidem cum fides teneat firma, munerati tuis ad vota processibus parere decrevimus, locumque habitandi habilem pro nostro scire ostendere parati sumus: nam persaepe inibi suillos greges jam desperati invenimus, nec seductos aliorsum spes est requirere porcos, cum illum semper absque aliquo ductore perditi sues expetant locum. Adest quoque ibi, Domine pater, quaedam non ignoti miraculi fagus, subter quam luminaria saepe cum accensa absque hominum accessu viderimus, divini aliquid fore suspicamur. Nunc, inquit B. Bercharius, ocius praeite, [Col. 0682D] tanti praesagii loca significate, meque consequentem jamjamque diu suspensum animo quietiorem reddendo, tanta curarum mole absolvite. His dictis praedictus pater ad locum properat fidem dictorum excepturus: nec inaniter ferens testimonium pastorum divinitus credidit factum esse miraculum, et a Deo sibi locum ostensum, qui non pateretur servum suum diversis intentum, proprio labore frustrari. [Col. 0683A] Nam qui eo coetum bonorum exsecutione operum pollentem adunandum praenoverat, digne tali praesagio initia operum beati viri praesignavit: qui locus duobus integris milliariis a praefato loco, qui dicitur Puteolus, disparatur. Ibi ergo B. Bercharius multo labore silvis radicitus erutis, coenobii aedificandi statum praeelegit. Exinde ad palatium progreditur, regis super hoc negotio clementiae supplicaturus. Auxiliantibus vero sibi per divinam gratiam, ex cujus desiderio ista agebat, S. Leodegario episcopo et Almarico Majore domus, Fulcoaldo quoque et Wlfaudo, Nivardo etiam et Atelano [(35) 1Kb] episcopis, impetravit sibi dari a rege silvam ex suo fisco qui vocatur Vassiacus [(36) 1Kb] in circuitu praefati loci, sicut ex auctoritate regia tenetur exterminatum, unde sumptus habere [Col. 0683B] valeret ac praedia ad coenobium [(37) 1Kb] constituendum. Cum etiam Deo disponente ad plurima sibi rex libentissime faveret, ad hoc usque processit, ut aulam sibi decenti ornatu, ut regiam decebat majestatem, in loco qui dicitur Puteolus fabricatam, ubi causa venandi crebro adventare consueverat, dono ei concederet: unde ipse domnus Bercharius ecclesiam Deo in honore SS. apostolorum Petri et Pauli consecrandam construxit, quam ex praefato loco Puteolum (Puysie) appellavit.



Locum monachis, reliquiis, etc. ditat.

17. Sanctus vero vir quando supramemoratas puellas emit, simul cum ipsis pretio suscepit viros octo captivos, quos in sancta religione edocens, primos in eodem loco monachos constituit. Multi [Col. 0683C] vero sanctam conversationem illius ac religiositatem admirantes, per ipsius exhortationem Deo favente, qui neminem vult perire, relinquentes omnia quae in saeculo habere videbantur, sub monastica norma et sub doctrina sancti ipsius patris Deo se mancipaverunt. Ipse ergo aquam ad ipsum coenobium de longe perduxit, officinas ad omnia necessaria paravit, habitacula quoque puellarum ordinate disponens, Hierosolymam adiit [(38) 1Kb] , sacrasque plurimum reliquias impetravit, tabulasque eburneas optimas secum deportavit: sicque Romam multoties adiens, plurimorum sanctorum reliquias detulit, et honorifice cum episcopis in praefatis locis conservandas condidit: in quibus locis suffragantibus illorum sanctorum meritis, [Col. 0684A] quorum reliquiae ibi delatae sunt, praestante Christo, uberiora fidelibus populis beneficia largiuntur.



Obitum suum praedicit.

18. Tantis igitur laborum certaminibus in hujus mundi stadio pro vitae coelestis bravio transcursis, cum jam Dominus operarium suum digna donare mercede disponeret, resolutionis corporeae imminens tempus ante dedit agnoscere. Nam jam paschali instante solemnitate, feria quinta qua coena Domini habebatur, gregis sibi commissi pater sollicitus monasterium puellarum devote adiit, pro more fidelium praecepta Domini expleturus. Inter igitur multa exhortationum verba et consolationum affamina, hoc quoque eis praedixit, quod de resolutione proprii [Col. 0684B] corporis divinitus sibi notificatum manebat. Scitote, filiolae, superna instante vocatione, me in hoc ulterius corpore manere nullo modo posse; nec moereatis quasi pastorem ablatum, cum vos aeterno custodi regique sponsatas certa cordis devotione teneatis fixum. Nullo igitur corporeo ex me adjutorio amplius sustentandas, coelesti rectori ut proprias commendo filias. Ad harum ergo consolationum affamina cum vehementi ululatu erumpentes in lacrymas, pater sanctus dolorem verbis exhortationum mitigans, valedicens eis et benedicens abscessit. Cum psalmis autem et hymnis peractis omnibus, ad coenobium redeundi iter aggreditur, eadem monachis paoperibus et peregrinis facturus.



A filiolo suo indisciplinato appetitur cultro.
[Col. 0684C]

19. Inter ordinandum igitur plurima forte accidit, ut filiolum suum quem de sacro fonte susceptum monachum esse statuerat, Daguinum nomine, exigentibus culpis suis, verbere increpationis, ut moris est, feriendum decerneret. Nam hic, ut postea claruit, pessimus et flagitiosus, fronte polita sub ovina pelle, rapacis contegebat gestamina belluae. Itaque ex merito suae iniquitatis, diabolo cum Juda proditore traditus, indigne ferens doctrinalia patris objurgamina, intumescente mascula sub pectore bili, contendit insanus sanctum virum injustae tradere neci. Denique cum beatus pater diurno anxietatis labore non modice fessus, una cum fratribus lectulo reclinatus membra sopori dedisset, quia odium incurrit [Col. 0685A] qui arguit criminosos, idem filius Satanae armis impietatis armatus, postquam eum fessum soporatum credidit, irruens in eum mortali vulnere attentavit. Nam cultello illum rabidus feriit, et patris sanguine manus proprias impudens filius maculavit. Arreptum vero Daguinus quo sanctum percusserat ferrum, reatus sui conscius in piscinam, quae intra claustra monasterii tunc temporis habebatur, quam citissime potuit velut occultandum dejecit. Videres tunc laticem velut tanti sceleris cognitorem, ferrum in se receptare expavescere. Nam mox ut aquam tetigit, velut levissimae pluma materiei super aquas mirabiliter natavit; ipse autem homicida amens factus, ecclesiam petiit, cruentisque manibus signum pulsare coepit.



Percussori veniam indulget.
[Col. 0685B]

20. Fratres vero ut audierunt signum inconsueta hora, cum magna admiratione surgentes, et sanctum virum interfectum audientes, ad lectum illius cucurrerunt: sed adhuc anxietate nutantem in eo spiritum repererunt. Comprehensum igitur praedictum Daguinum fratres sancto viro obtulerunt, scire cupientes quid de admisso tanto scelere severitas clementiae ejus judicaret. Denique sanctus pater verborum Domini non immemor, quibus patri pro persecutoribus supplicavit, dicens: Pater, ignosce illis, quia nesciunt quid faciunt, clementer remisit illi, quam in se exercuerat culpam. Deum tibi, frater, inquiens, poenitentialiter placabilem fieri studeto: nam quantum ad me attinet omni te liberum impietate [Col. 0685C] remitto. Romam ergo, fili, progredere, ut te [Col. 0686A] hoc scelere immunem exhibeat, qui ligandi solvendique potestate suscepta, diversis morborum generibus subvenit corporis umbra. Egressus igitur Daguinus, ex praecepto beati viri Romam petiit, unde postea non est reversus.



Moritur. In ecclesiam transfertur. Oleum e tumulo manat.

21. Beatus vero Bercharius diutissime angore vulneris morbidus, tandem carne solutus, coelestis vitae gaudia exsultanti spiritu felix petivit. Ad tanti quoque viri obitum viris undecunque religiosis confluentibus, sepultus est quodam loco extra coenobium [al. ecclesiam], multis inibi Deo donante miraculorum pollens effectibus. Sed cum jam Dominus ulterius sanctum suum occultare nollet, ex praefato cultelli miraculo caeterisque ad tumulum sancti viri ostensis, [Col. 0686B] servis Dei visum est inde corpus beati patris debere transferri, ac illi inde translatum tumulaverunt retro altare in basilica SS. apostolorum Petri et Pauli, quam ipse vivens aedificaverat, ubi suffragantibus ejus meritis multa tribuuntur dona populis. Ex cujus sepulcro longo post tempore oleum pullulans in vas ad hoc paratum visum est defluxisse, cunctis morbo obsessis nimium salubre. Hujus igitur, quia peccatorum pondere praegravati summa operum assequi propriis viribus nequaquam praesumimus, ejus qui dixit: Sine me nihil potestis facere, imploremus auxilium gratiae, quatenus qui merito peccatorum deprimimur, dextera virtutis suae sublevemur, qui cum Patre et Spiritu sancto [Col. 0686C] vivit et gloriatur Deus in saecula saeculorum. Amen.



APPENDIX Ex ms. cod. Dervensi per R. P. Filibertum Boulanger congreg. S. Vitoni monachum Benedictum communicato.
[Col. 0685]


Dies obitus.
[Col. 0685C]

22. Beatus Bercharius durissimi languore vulneris morbidus, licet trahens longa suspiria vix proloqueretur, fesso anhelitu tamen Dominicae passionis et resurrectionis solemnia, suae etiam depositionis obsequium ac locum sepulturae humiliter ordinans, discipulis multa ventura praedixit, indicendo eis sollicitudinem divini timoris ac observantiam sanctae [Col. 0685D] religionis. Tandem triumphanti Domino cum palma victoriae occursurus, mane Dominica ipsius sacrosanctae ab inferis Resurrectionis carne solutus, coelestis vitae gaudia exsultanti spiritu felix petivit [(39) 1Kb] . Ad tanti viri quoque obitum viris undecunque religiosis confluentibus, sepultus est ut jusserat quodam loco extra ecclesiam, multis inibi Deo donante miraculorum pollens effectibus.



Translationis dies et modus.
[Col. 0686C]

23. Sed cum jam Dominus ulterius sanctum suum occultare nollet, ex praefato cultelli miraculo caeterisque ad tumulum sancti viri ostensis, servis Dei visum est inde corpus beati patris debere transferri. Habita itaque collatione cum plurimo collegio sacerdotum ob hoc in unum convenientium, decretum id fieri sexto decimo Kalendas Martii. Nullam tamen [Col. 0686D] capessunt audaciam tangendi glebam sanctissimi corporis; neque fatigandi longa bajulatione lapidei quo tegebatur sarcophagi, sed humillimam quam potuerunt, deliberant transferendi facilitatem. Nam decenti fornice perforata orientali maceria ipsius ecclesiae quae proxima ejus sepulturae erat, inde eo aditu infra cum sarcophago translatum, secundo tumulaverunt retro altare in ipsa basilica [Col. 0687A] sanctorum apostolorum Petri et Pauli quam ipse vivens aedificaverat, ubi suffragantibus ejus meritis multa tribuuntur dona populis. Quando Deo disponente [Col. 0688A] domni Adsonis tempore hoc coenobium coepit germinare, etc., ut infra num. 15.




[Col. 0687]
DE MIRACULIS S. WALDEBERTI ABBATIS LUXOVIENSIS TERTII. LIBER Auctore Adsone abbate.
(Apud Mabill., Acta SS. Bened. Saec. III, p. 451, ex ms. cod. Luxoviensi erutus a R. P. Constantio Gravellio, tum priore.)





OBSERVATIONES PRAEVIAE.

1. Elogium sancti Waldeberti seu Walberti abbatis Luxoviensis, quatenus ex vetustis monumentis concinnari potuit, exhibuimus in Saeculo secundo. Postea librum de ejus miraculis ad me transmisit R. P. Constantius Gravellius, tum Luxovii prior e florentissima congregatione S. Vitoni, cum hac epigraphe: Incipit Vita sanctissimi ac Deo acceptissimi Patris Walberti, monasterii Luxoviensis abbatis; tametsi libellum, non de vita, sed de miraculis longe post Waldeberti obitum patratis scribere instituit auctor, Adso videlicet, alio nomine dictus Hermiricus, qui post medium saeculum X Luxovio praefuit post Aaloncum, quem abbatem et episcopum appellat: et Adso in Prologo suo memorat volumen de gestis S. Waldeberti, quae temporum injuria excidisse dolemus. In veterrimo Kalendario Corbeiensi, ante annos nongentos exarato, quod mutilum et imperfectum Isidori Hispalensis episcopi libris de summo bono assutum praemittitur, S. Waldeberti memoria exprimitur his verbis: VI Nonas Madias depositio sancti Waldeberti abbatis, nulla episcopalis nominis mentione facta, uti nec in libello subjecto.

2. De coenobio Luxoviensi plura leges in Saeculo nostro secundo, tum in Praefatione, tum in Actis sanctorum Columbani et Eustasii abbatum. Tempus quo Columbanus Vosagum incolere coepit, signavi paulo ante annum quingentesimum nonagesimum. Calculus iste confirmari videtur ex quadam clausula, quae habetur in fine Expositionis S. Augustini in epistolam Joannis, in novem homilias distinctae, in quarum fine sic legitur in pervetusto apographo ecclesiae S. Petri Bellovacensis, uncialibus litteris descripto a quodam monacho Luxoviensi: Explicitum opus favente Domino apud coenubium Lussovium anno duodecimo regis Chlothacharii, indictione tertia decima, anno Xlsimo Pis Ni feliciter peracto, id est (ut quidem interpretor) anno quadragesimo Patris nostri, Columbani videlicet: qui proinde anno quingentesimo octogesimo quinto in Vosagum advenisse dicendus est, siquidem annus duodecimus Clotharii regis in Burgundia regnantis, et indictio 13 conveniunt in annum Christi 625. Qua in scriptura illud etiam observatione dignum est, indictionem usurpatam aliquando fuisse in calculo Gallicano, Merovingorum stirpe regnante.



PROLOGUS AUCTORIS.
[Col. 0687]

[Col. 0687B] Luxoviensium coenobitarum sacrae concioni [(40) 1Kb] . . . qui et HERMIRICUS, nomine abbas, non merito vocatus, perpetuam in Christo Domini salutem.

Consideranti mihi ac saepius ore ac mente revolventi, quid utilitatis et commodi loco conferrem, in quo a parentibus traditus primaevi tirocinii juvenilia rudimenta inter dubia Pythagoricae litterae bicornia peregisse memineram, illud potissimum occurrit, ut ad reparandam succedentium solertiae praeteritarum rerum memoriam, ea quae per egregios Christi Domini confessores sexcentorum ferme monachorum Luxoviensium fundatores atque rectores, [Col. 0688B] Eustasium videlicet atque Waldebertum, etiam nostra aetate gesta esse divina gratia noscuntur, stylo commendarem. Nam inter illa quae jam transierunt, et ea quae ventura sperantur, profundae caliginis quasi quodam nebulo interpolante humana perspicacia liberam notitiae non potest habere facultatem, nisi exterius litteralis industriae traditione juvetur, per quam ea quae cursus anterior absorbuit, prae oculis adducta, quasi praesentia censeantur. Cujus rei studio nos provocante manum misimus, ut ea quae ad honorem divinae majestatis geruntur, quatenus nostra scientia contingere potuit, [Col. 0689A] torporis ignavia non lateant, praecipue cum eos nobis divina providentia tanquam specialis dono privilegii patronos destinaverit, quorum praesens suffragium nos muniret, miraculorum virtus clarius illustraret. Sed cum laudamus viros gloriosos in vita sua, nequaquam illum praetermittimus, imo cunctis omnibus proponendum recta fide censemus, per quem haec omnia eos promeruisse et obtinuisse non dubitamus, qui est gloriosus in sanctis suis, et admirandus in cunctis operibus suis. Ea itaque quae iidem praefati Patres vel in vita, vel certe quae paulo post discessionis suae tempora operati sunt, nequaquam tangimus: sed quod post longe succedentis aetatis excursum, nobis scilicet intuentibus, divina clementia per eos declarare voluit, ex pluribus quae [Col. 0689B] memoriae mandari potuerunt, ad exhibendam tenacius tantorum virorum reverentiam non tacemus. Nam si quis eorum gesta plenius nosse desiderat, eorum actus qui voluminibus propriis ab exordio rerum gestarum latius continentur, diligentius inquirat, [Col. 0690A] ubi perfacile inveniri poterit, quantis et qualibus virtutum uterque eorum insignibus clarescat.

2. Suscipiat ergo vestra sancta paternitas hoc nostrae devotionis opusculum: quae etsi imperitos nos facundiae lepore considerat, tamen dedisse nos operam cognoscat, ne ad glorificandam divinorum operum magnificentiam nostra ignavia torpescat. Ita tamen ista prosequimur, ut si vel rectius vel facetius ad explenda haec scriptorum quilibet emerserit, si quis ex his aut laudis seu mortalis nobis honoris fructus provenire possit, libenter nos hoc profitemur carere privilegio, dum solummodo nos loco cedimus, si alter potior vel facundior subrogetur, tantum pernoscendae materiae viam ostendisse [Col. 0690B] sufficiat. Nec nobis merces laboris, ut speramus, a Domino frustrabitur, si vocis facultas defuerit, cum promptus exstiterit nostrae devotionis affectus.



INCIPIT VITA.
[Col. 0689]


Columbano Luxovio pulso, succedit Eustasius.
[Col. 0689B]

3. Igitur postquam beatissimus pater Columbanus, ut liber historiae de Vita et virtutibus ejus scriptus [Col. 0689C] indicat, sub rege Francorum Sigeberto patriae Hiberniae finibus exsul Burgundiam aggressus locum sibi specialiter delegerat, cui ab antiquo Luxovium (ut illic legitur) nomen erat, tantam a Domino efficiendorum operum gratiam est consecutus, ut in eo loco signis et prodigiis praeeuntibus, sexcentorum ferme monachorum in brevi multitudinem, dispositis per loca sibi exigua (ut usque hodie cernitur) agminibus aggregaret. Quibus in omni sanctitate, sapientia, doctrina et religione optime institutis, ita ut longe lateque per urbes vel monasteria ex disciplinae beati patris Columbani discipulis pastores eligerentur et rectores, instigante diabolo ab impiissima Brunechilde regina expulsus, egressus a Luxovio Italiam petiit, Bobiense monasterium magnifice [Col. 0689D] condidit, in quo tandem multis miraculorum signis clarus beato fine quievit. Cui ad regendam Luxoviensium monachorum congregationem beatus pater Eustasius providus gubernator successit, qui nobiliori Lingonensium genere exortus, praedecessoris sui in omnibus instituta secutus, aeque sapientia et sanctitate ubique locorum fama et virtutibus notissimus migravit ad Dominum, in eodem loco corpore tumulatus.



Dein Walbertus ex milite.

4. Cui in regimine sanctus successor exstitit Walbertus. Qui videlicet vir in vita sua gloriosissimus, licet posterior fuerit ordine, non tamen inferior exstitit meritorum qualitate; cujus quoque annos adolescentiae in armis tradunt primum excellentissime [Col. 0690B] floruisse. Qui scilicet cum esset inclyta prosapia clarissimus, in pago qui vulgo Pontivus dicitur, honoribus et rerum dignitate juxta natales suos ditissimus, tamen sub rebus saeculi regni non immemor [Col. 0690C] aeterni, sectabatur sedulus opera misericordiae, agens quae Dei sunt, non quae hominum. Qualis autem et quanta in eo sub illo militari habitu bonorum operum virtus effulserit, sermo nullus explicare sufficit: cum in caeteris quampluribus, tum etiam in his intentissimus, scilicet algentes vestire, inopes alere, imbecillibus praestare solamen, pauperes recreare, refovere moestos, ad pacem revocare discordes. Sic miles optimus inter fasces constitutus et arma, perituris praeponens semper aeterna, sedula versabatur cogitatione, quod postea devotus complevit opere. Cujus quidem sub illo bonorum exercitio initium signorum hoc referunt exstitisse.



In pago Meldicensi clarescit adolescens.
[Col. 0690D]

5. Intra fines Franciae, in pago videlicet Meldense, famosi vicus est nominis, prisco nomine Nant [infra n. 14] vocatus: qui scilicet vicus sibi a progenitoribus jure haereditario competebat, ortu quoque ejus et puerilibus incrementis hic locus usque in praesens admodum habetur insignis. Ad laudem etiam ejus nominis fons illic exoritur memorabilis, ex quo perfusa turba popularis laetiorum [an laetiorem] se arbitratur ad sua referre ob memoriam beati viri lucra incolumitatis. In hoc itaque, ut diximus, vico sui juris ager latissimus fuerat et fecundus. Nam cum in aliis vir iste felicissimus, tum quoque rebus pollebat: et hunc quoque agrum anseres agrestes, quas a candore vel sonitu vocis more rustico gantas [Col. 0691A] [(41) 1Kb] vocant, agmine collecto frequenti ruptione ab ipso jactu seminis et sationis incremento vastabant. Minister indignatus, cum eas nulla vi inde posset abigere, familiare damnum domino procurat intimari. At ille imperans: Vade, inquit, citius, et ordine pedestri numero integro subsequens reclude eas domi. Mox servo praecedente videres moestas volucres mirum in globum deposita feritate colligi, ac pro jubentis nutu certo tramite quo ducebantur tectum subintrasse. Ita jam triduum aves illae sine cibo agentes, beati viri tandem indulgentia relaxantur, dempta scilicet una de numero caeterarum, quam unus e familia furto sublegerat, et sibi male conscius in escas vorax temerator absumpserat. Illae tamen volucres solutae de carcere, elato in altum [Col. 0691B] gemitu clamore replentes aera, tecta circumvolant, atque in aures sancti viri damnum sociale resolvunt. Qui mox causam intelligens, depositum inquirit, poenas jussisse debitas pro crimine profitetur, non neces intulisse. Praesumptor ut furti reus pudore deprehensus, plumarum quas forte subduxerat ac quaeque residua profert in medium. Ita vir sanctus facta oratione exanimem reparans, restaurato numero sinit abire laetantes, nunquam post haec infra agrum illum irruptionem facere praesumentes. Haec ergo jam tunc Dominus in servo suo dignabatur ostendere, quem disponebat postmodum sancto illi Luxoviensium monachorum gregi pastorali auctoritate praeficere. Qui etiam si sic in minimis laicus potuit, quanto magis in maximis credendus [Col. 0691C] est sub sancto habitu valuisse!



Eustasii monitis Luxovium se recipit. Solitarius vivit.

6. Hinc jam cum ad altiora tenderet, saeculo omnino renuntiare desiderat, Dei nutu ac beati patris Eustasii consultu Luxoviense monasterium, quod prae caeteris eo tempore regulari ordine districtius erat, copia rerum et numero monachorum excellentius praepollebat, devotus expetiit: ac traditis rerum suarum illic quae per diversa loca amplissime possederat praediis, armisque depositis, quae usque hodie in testimonium sacrae militiae ejus in eo loco habentur, servorum Dei numero adiit sociandus. Qui sanctae conversionis gratiam tanta est perfectione adeptus, ut etiam sancto Spiritu illustrante signa virtutum ostenderet, cum in alterius dispositione [Col. 0691D] consisteret. Monstratur adhuc [(42) 1Kb] denique locus, duobus a monasterio millibus disparatus, sub saxo quidem praeeminenti concavus, aqua vero e terra prodeunte blandius irriguus, ubi cellulam sibi referunt statuisse ac contra vel carnis vel antiqui hostis [Col. 0692A] tentamina non parvo tempore singulariter decertasse.



Eustasio sufficitur. Rem optime gerit.

7. Praeterea pater Eustasius, sicut supra praelibavimus, signis et virtutibus quampluribus, ut in descriptione actuum ipsius sufficienter legitur, comprobatus, cum palma bonorum operum, Domino vocante, coeleste capitolium ingreditur coronandus. Qui etiam post sacram beati Petri apostolorum principis aram intra moenia principalis ecclesiae, quam ipse cum patre Columbano condiderat, magnificam, ut par erat, sepulturam retentat. Nec patitur divina providentia sacrum ovile rectore destitui. Nam in illo sanctorum collegio cum forent plurimi, quos et sapientia et vita commendarat; tamen universi [Col. 0692B] pari voto parique consensu Waldebertum virum aeque sanctissimum loco patris decedentis decernunt, ac loci rectorem constituunt, certi de ejus virtute et meritis: quae etsi in eo poterant augmentari, nulli dubium quin possent fixa deliberatione moveri. Nihil enim a pristino vigore agens remissius, exquisitis arctioris vitae se districtionibus coercebat. Si quid vero in rebus vel caeteris utriusque vitae commoditatibus tempore illorum duorum patrum, Columbani videlicet et Eustasii, imperfectum restabat, hic pastor beatissimus Waldebertus omni industria supplevit, auxit, et ad unguem perfectius elimavit. Villas quoque et praedia copiosa traditione publice facta in usus Monasterii contulit: inter quae vicum quoque, [Col. 0692C] quem superius Nant vocatum diximus, genuinum videlicet ejus [(43) 1Kb] solum, cum membris adjacentibus sub interminatione tradidit: ut qui eum a loco auferret, aeternae maledictioni succumberet. In pago quoque Tarnensi [(44) 1Kb] vicum Herlerum nomine cum omnibus ad se pertinentibus, seu quidquid in Pontivo solido jure possederat, obtulit: et omnium rerum suarum beatum Petrum apostolum in perpetuum haeredem esse constituit. Inter caetera quoque ejus donaria contulit etiam pretiosissimae gemmae poculum ex uno topazio, miro modo guttulis aureis, ut ejus est natura, interlitum, interposito anathemate, ut quisquis quacunque occasione exinde illud subtraheret, vel subtractum ausu temerario retinere tentaret, cum diabolo et angelis ejus aeternis flammis [Col. 0692D] in perpetuum cruciandus adesset, salva quoque auctoritate Francorum regum et procerum, qui usus admodum eo tempore ferebatur.



Nicetio episcopo familiaris, obit. Ab eo sepultus.

8. Sancto Nicetio episcopo magnarum virtutum [Col. 0693A] viro familiarius adhaerebat, interposita utriusque conditione pacti, ut quis eorum primus Domino vocante rebus humanis excederet, alter superstes locum sibi sepulturae competentis ordinasset. Quod et ita contigit. Nam cum per quadraginta annorum spatium gloriosus confessor Domini Waldebertus locum sibi delegatum, omni virtutis genere optime dispositum augeret rebus et numero Deo servientium, multis miraculorum virtutibus adornatus migravit, ad Dominum VI Nonas Maias, supernorum civium socius et consors effectus, et ad januam perpetuae jucunditatis feliciter introductus. In cujus obsequium funeris confluentibus undique fidelium turmis, in ecclesia beati Martini [(45) 1Kb] quae est constructa ex latere monasterii in parte aquilonari, composita a [Col. 0693B] sancto Nicetio pontifice post aram crypta opere mirifico, Domino disponente dignissima ibidem conditus est sepultura.



Corpus ejus praesidium maxime contra paganos.

9. In quo videlicet loco, post gloriosum vitae ejus excessum, ad honorem divini nominis plurima sunt ostensa miracula, cum caecatis vultibus visus redditur, claudis rupta nervorum compagine gressus restauratur, infirmis aspirat sanitas, a membris aegrotantium pellitur invisa debilitas, moestis solatia, adversis decidentibus praestantur beneficia: inter quae etiam divina sunt virtutis commercia. Id certa ratione prior aetas dicitur comprobasse, quod exhibita pio debito jacenti honoris reverentia, quandiu manu hominis exstiterat sacri corporis sepultura, nec pravitas [Col. 0693C] infidelium, nec ulla illic praevalere potuerit saeva irruptio paganorum. At postquam, seu ob paucioris praeconii meritum, seu etiam aliquo compellente casu, supervenientium rerum sumpta inde reverendi corporis ossa alterius templi sunt illata sacrariis, nec nocitura impietas perversorum, nec defuerunt strages et infortunia crudelium nationum: cum etiam longe post pagani [(46) 1Kb] subito illuc irrumpentes, omni conamine nisi fuerunt monasterium incendere, sed relisi manifesta Dei virtute, incassum visi sunt sua incendia admovisse. Quo etiam tempore, ut post dicetur, nonnulli monachorum a paganis inventi sunt interempti.



Successores ejus.

10. Decedente itaque ab hac vita, ut praefati sumus, [Col. 0693D] Waldeberto pastore beatissimo, sanctus Ingofredus, omni virtutum genere conspicuus et perfectus, loco ejus est solemniter subrogatus. Deinde prolixa plurimorum temporum serie decurrente, in illo candido nivei monachorum agminis conventu patribus, ut in catalogo eorum facile est inveniri, sibi invicem succedentibus, nec pastoralis auctoritas [Col. 0694A] defuit, et temporalis subsidii copia usque ad ultimum eorum abbatem, nomine Melinum, prospere perduravit. Haec nos siquidem quasi per praeoccupationem materiae breviter praelibantes, cum nobis propositum non fuerit praeteritorum temporum acta replicare, his omissis ad nostrae aetatis tempora, sicut sumus polliciti, redeamus.



Drogo etiam abbas Luxoviensis. Quo mortis genere extinctus.

11. Post memorabilem Caroli Magni [(47) 1Kb] et gloriosi imperatoris obitum, orta fuisse dicitur inter quatuor reges dissensionis magnae controversia, Carolum scilicet et Pippinum, Lutharium quoque et Ludovicum, rixantibus quoque et vi magna inter se decertantibus, cui eorum solius regni dominatio Franciae specialius obveniret, quod jam quidem germanus [Col. 0694B] eorum junior Carolus nutu patris decedentis singulariter acceperat. Quae fraternae litis impietas cum nulla posset ratione revinci, eo usque deducta est, ut convocatis utrinque regnorum cohortibus, dispositis bellantium cuneis, in fraternas acies vexilla solverentur. In qua acie Lutharii fugiente exercitu, juvante Warino Burgundiae duce potentissimo Carolus victoriae signa reportavit, ac sic regnum Franciae divisis in caeteros regnorum partibus solus accepit. Drogonem [(48) 1Kb] vero quintum, aeque regnandi avidum, qui clarissimae utpote ex eodem genere videbatur esse indolis, in clericum attondent, ac in sede Metensis Ecclesiae pontificem constituunt. Hunc etiam ad amplioris supplementum [Col. 0694C] honoris Luxovio pastorem praeesse decernunt. Quem ille locum acceptum ita strenue post priorum studia et potentissime gubernavit, ut aucta rerum copia in quindecim mansorum millia suo tempore recensenda videretur. Hic interdum ille solito commoratus, dum amoenitate locorum fruitur, Lignonem vicinum fluvium gratia piscandi aggressus, dum piscem immanem sequitur, aquis lapsus subito praefocatur, Mettisque delatus in sancti Arnulfi confessoris Christi ecclesia tumulatur. Post haec tempora Ludovicus, cognomento Pius, in Francia papa Stephano coronante imperator efficitur. His diebus per plurima monasteriorum loca regularis ordo defecerat, et rerum temporalium administratio quotidianis malorum casibus deperibat. Hic tamen frequentibus [Col. 0694D] synodalibus conciliis statum Ecclesiarum in pristinum pro viribus reparabat.



Ansegisus abbas.

12. Ea tempestate Luxoviensium quoque dignitas inter caetera pristino rigore tabescente jam pene vacillabat. Quod Caesar Ludovicus expertus, Ansegisum [(49) 1Kb] virum dignissimum, comptum moribus [Col. 0695A] et sapientiae decore praepollentem, loco praeficit in pastorem. Hic collapsa reparat, dispersa recolligit, situm Ecclesiae longius extendit, circumpositas officinas amplioribus spatiis atque altioribus muris exporrigit, parietes quoque Ecclesiae cum caeteris ornamentis pulchra varietate depingit. Capitula siquidem regum Francorum quae diversis fuerant acta conciliis, excepit, et uno volumine contineri fecit. Cumque inter regni proceres Francorum regibus gratus esset, justis et piis operibus intentus vitae finem fecit, et illic ubi spatiosius Ecclesiam extenderat, dignam accepit sepulturam.



Fulbertus abbas. Gibardus. Galliarum infelix status. Reliquiae in rerum invasores delatae.

13. Fulbertus quoque, vir quidam illustris, procedenti [Col. 0695B] tempore in eodem loco constituitur: qui etiam sanctorum oratoria inter duo monasteria pulchro satis decore composuit, rebusque decentibus adornavit. Post haec longe paganis, ut praediximus, irruentibus, monachis fama terroris subiti per diversa reptantibus, Gibardus vir genere et doctrina clarissimus, qui pastor monasterii et abbas eo tempore fuerat constitutus, dum longius ad alias partes fuerat digressus, paganorum [(50) 1Kb] sagittis confoditur, atque in loco qui Martini villa dicitur, sepelitur. Tetelmus quoque monachus honorabilis inter suos, non longe a monasterio inventus est cum aliis quibusdam interfectus. Hinc jam usque ad haec nostra tempora pastoribus decedentibus, Richardo [(51) 1Kb] magno duce Burgundiae, dum invisi tyranni passim [Col. 0695C] coepissent emergere, ac sese invicem mutua strage collidere, Ecclesia Dei confunditur, jura rumpuntur [l. violantur], legum statuta rumpuntur, possessiones Ecclesiae pervaduntur, et ab impiis undique rapiuntur. Sacris non est reverentia locis, sed praevalente nequitia impiorum totus pariter concidit honor religionis: quod nimium habitatores Luxoviensis coenobii peccatis exigentibus pleniter sunt experti; nam villas et possessiones eorum in haereditatem sibi diripuerunt manus alienorum. Cumque rex non esset et judex, qui verae intuitu justitiae huic impiorum pravitati vellet ex toto resistere, compulsi sunt quamplurimi clericorum contra temeratam audaciam diripientium suorum pignora circumferre sanctorum, ut quos potestas humana non compesceret, [Col. 0695D] virtus ostensa divine coerceret. Inde est quod loci hujus incolae alibi fiduciam non habentes, contra nequitiam perversorum sancti Waldeberti sui defensoris latis corporis ejus pignoribus soleant inferre virtutem, ut qui quondam temporalis militiae sacramenta servasse visus fuerat, ipse quoque inter casus suorum fidelium pius propugnator assistat. Cujus rei experimentum se ultro ingerit, si consideretur virtutis ejus potentia, quam frequenter ostendit.



S. Waldeberti corpus in primis.
[Col. 0696A]

14. Villa marinis littoribus contigua, quae superius Herlerium est vocata, tyrannorum vi sublata fuerat. Monachi ancipiti in discrimine positi, sancti Waldeberti protectoris sui suffragium expetunt, sanctorumque pignorum ejus glebam sibi imponentes, per fines Franciae illuc iter intendunt. Quibus abeuntibus subito Mantne [l. Materna] fluvius obvius occurrit. Quem cum transmittere cupiunt, plurima praecedente turba populorum sacri pignoris gleba citra littus constiterat. Monachi in articulo positi quid facerent nesciebant. Mira dicturus sum. Mox navis divino impulsu a remige illuc absque humano juvamine sponte perducitur, qua sancti corporis gleba tenebatur. Mirati comites tanta facultate fluvio transducti, [Col. 0696B] quanta eatenus nunquam fuerant experti. Hinc itaque procedentes, paulo post ad praedium perveniunt Nant [(52) 1Kb] superius memoratum: ubi videlicet ipse et vitae exordium temporaliter sumpserat, et quibusdam miraculorum signis vivens illustrarat. Hic comperta corporali ejus praesentia, dici non potest, quanta utriusque sexus illuc confluxerit populorum frequentia. Inter quae ob beneficiorum ejus gratiam cum diversa donorum munera cum gleba sancti viri inter frondes arborum prae turba irruente decernerent appendi, quoddam ligneum poculum a quodam contigit offerri. Hoc unus e famulis servandum acceperat. Quod cum quidam lascivus juvenis et petulans ab illo peteret sibi dari, cum forte videretur indignus promereri, ille exempto ense viri Dei [Col. 0696C] obsequio deditum gladio nisus est appetere. Cumque in eum librasset ictum, subito ferientis dextera ligatur in aere. Sic ille sine patibulo coelo suspensus amens redditur, sensu confunditur, fixus tellure tenetur, nec prius potuit sibi reddi, quam oratione illorum, quibus nociturus venerat, mereretur absolvi. Ita plurimorum pectora terror perstrinxerat hujus facti. Denique hic aliquantisper a populo detenti resumunt iter quod coeperant, ad Herlerum veniunt quo tendebant. Insurgunt undique injusti pervasores, volentes eos a finibus repellere, quos sui dispendio cernebant advenisse. Sed sancti viri virtus terrore mentes edomat impiorum, et suis reformat domestica praedia, quae alienorum factionibus fuerant direpta. Ita, licet cum labore, rebus compositis, cum sacris [Col. 0696D] pignoribus monachi obsequentes laetiores redduntur propriis laribus.



Invasores puniti.

15. Vicus est iterum non ignobilis, Provincherias suo vocabulo dictus, pene viginti millibus a monasterio disparatus: quem videlicet vicum quidam miles pervaserat, inter suos nominatissimus. Ad quem angustia imminenti, quia deerat suffragium terreni defensoris, sancti viri glebam imperabat necessitas [Col. 0697A] deportari. Qua in ecclesia illic propria collocata miles indignatus coepit furere, irasci, sancto derogare, bacchari et insanire, affirmans res ecclesiae ditioni suae libere subjugare. Denique cum quadam die tumidus et elatus equo spumanti per subterpositum ecclesiae campum solutis habenis cursu ferretur praepeti, crure fracto equus in praeceps concidit; ipse vix casum evadens, in proximo a milite interfectus, villam usque in praesens sancto Petro libere possidendam reliquit.

16. Alio quoque tempore Rotbertus quidam miles, viribus potens et opibus, cum nepote Berardo in pago Divionensi Caciacum villam apprime viniferam; Hubaldus vero Molisiacum in pago Belnensi, res videlicet Luxoviensis Ecclesiae, satis iniqua dominatione [Col. 0697B] possidebant. Quare monachi cum principibus Burgundiae saepius conquesti, praevalere non poterant. Inito igitur Letoldi comitis consultu eo tempore, quo rex Lotharius [(53) 1Kb] pulsa obsidione Burgundiorum sub ditione sua Divionense receperat castrum; monachi notum repetunt suffragium, sancti Waldeberti pignus venerabile illuc constituunt deferendum. Quo cum pervenissent, medio villae tentorium competenter cum sacro loculo statuunt, cum repente hostes armati ferro et animis, Berardus videlicet cum suis, advenientes quidem cum suo defensore non audent contingere. Villam tamen solito more corripiunt, familiam male opprimunt, alimentorum sumptus copiosius ac durius exigunt: sicque cibo rapaciter et vino perfusi, monachis inedia laborantibus, [Col. 0697C] nocte irruente, sopore membra protensa resolvunt. Ecce subito noctis medio eorum princeps, Berardus videlicet, febre corripitur, morbo dysenteriae membra torquentur, fluxu ventris undique coarctatur. Vixque auroram praestolatus monachos adit, ante praesentiam sancti corruit, reatus sui poenitentiam agit: sicque indulta sanitate, villa Caciacus ex tunc et nunc alieno eruitur possessore, domini proprii potitur libertate.

17. Hubaldus vero miles, licet in rebus sanctuarii avidus, alias tamen vir probus, et ut armis, ita etiam moribus modestus, quem in pago Belnensis provinciae apud Molisiacum villam monachorum vini et frugum redditus diximus subjugasse. Visis hujus sancti virtutibus territus et miraculis, in reliquum, [Col. 0697D] licet nolens, possessionem suam ecclesiae dereliquit.



Alia miracula.

18. Alio post haec tempore iidem monachi in pago Alsgodiensium, tyrannorum infestatione prorumpente, quarumdam rerum suarum fuerant dispendia passi. Hac perurgente necessitate eas habita deliberatione decernunt partes adire, habentes secum fidei tutamina, sacra videlicet reliquiarum [(54) 1Kb] pignora [Col. 0698A] ex membris sancti Eustasii, nec non S. Waldeberti confessoris Domini gloriosi. In quo itinere non longe a monasterio, apud villam quae Sanctae Mariae dicitur, primum sunt hospitati. Deinde locum qui Campaniolas vocatur aggressi, quarto demum die illuc perveniunt, quo fuerant malorum improbitate provocati. Erat in illo comitatu non parvus numerus tam ex monachis quam ex ministrantibus, cum quibus ierat abbas et episcopus, nomine Aaloncus. Pervenientes itaque ad locum destinatum, quia alibi locus aptus non fuerat, in prato quodam quod eis contradicebat, super unius quercus abscisae truncum statuunt. Ad famam igitur tantae novitatis pluribus concitatis, cerneres promiscui sexus infinitam populorum multitudinem illuc repente confluxisse, [Col. 0698B] non solum ex vicinis, sed ex longinquis partibus, locis, villis et oppidis mirum in modum conglobati omnes conveniunt: ac mox campum replentes, una voce, consona devotione omnipotentis Dei nomen et sancti Waldeberti cuncti invocant, suis incommodis opportuna suffragia petunt. Ut autem declararet divina potestas sanctorum suorum etiam corporale adesse beneficium, fit subito tantus de coelo strepitus, tantus terror, ac in modum tonitrui sonus vehemens concitati, ut terra, sicut eis videbatur, tremente, vix praesentes populi supra pedes consisterent, ac quisquis illorum qua parte esset constitutus nescirent. Illi attoniti, et de ea re quae acciderat nimium pavefacti, postquam virtute reddita ad semetipsos sunt reversi (mira dicturus sum), [Col. 0698C] videres avem in figura columbae per serenum aera de sublimibus descendisse, ac blando volatu super loculum sanctum familiariter circumvolasse: quae deinde expleto cursu coeli secreto recipitur, quo manifeste advenisse probatur. Hinc virtus utriusque sancti coepit ostendi. Mox etenim duo propriis diu luminibus orbati, ea hora qua avis praedicta visa est abscessisse, sine ductu alterius recepta luminis claritate ineunt gaudentes ad sua festinanter properare. Deinde quoque alii duo complicita nervorum nodositate catenatis quasi membris toto corpore astricti, aliorum manibus sacris pignoribus illati, divina virtute ostensa in pedes sunt subito erecti, et ad propria absque humano juvamine laetantes sunt reversi, ac terram quam prius calcare nesciebant, [Col. 0698D] novo docti itinere liberis gressibus Dominum glorificantes et sanctum Waldebertum praevium habentes ambulare coeperunt

19. Huic itidem loco castrum cernitur esse contiguum, quod priori tempore Montem Biliardae [(55) 1Kb] novimus esse cognominatum. Hujus oppidi incolam nomine Utonem, non ab ignobili genere oriundum, pluribus notum fuisse satis est compertum. Hic nervis coactis et corporis facultate privatus manibus [Col. 0699A] per terram repens ire non poterat, nisi vel equo, vel asino sessore uteretur. Hic itaque ad locum perductus est cum summa devotione, quo sancti hujus venerabile pignus cognoverat constitisse. Venit igitur, lacrymis humum perfudit, sancti nomen invocat, suffragium exposcit: nec ante a loco discedit, donec divina virtute ruptis nervorum nexibus redit ad propria, pristina incolumitate donatus.

20. Et quoniam temporis et ejusdem beneficii se opportunitas dedit, non piget iterum aliud ad laudem divini nominis referre, quod in re simili vir iste sanctus dissimiliter est operatus. In pago siquidem rusticorum usu Warascum [(56) 1Kb] nuncupato, aetate priore fuisse quemdam virum novimus, qui proprio fuerat Bernericus nomine dictus. Qui quidem [Col. 0699B] generis erat libertate potitus, sed tamen toto corpore et nervis astrictus, nulla facultate poterat solide terris affigere gressus. Hic biroto carpento impositus quocunque esset ducendus, unius bovis et famuli videbatur esse contentus. Qui audita virtute sancti, juncto bove ac ministro praemisso carpento impositus, pervenit ad locum, quo se duci fuerat deprecatus. Ante praesentiam sancti in terra prostratus diu decubat, cum lacrymis preces miscet, et familiarem bovem sancto Waldeberto non tardans polliceri, si hac corporis incommoditate mereretur absolvi. Cujus quidem vir sanctus non est dedignatus [Col. 0699C] suscipere gemitum supplicantis, sed tamen praesentem distulit impendere sanitatem. Nam non impetrato [Col. 0700A] quod diu rogaverat, moestissimus abscedebat. Cumque aliquantulum itineris rediens peregisset: O sancte, inquit, Waldeberte, placetne tibi quod tristis veni, tristior recedo? Haec dicens plaustrum stare jubet, terram petit, bovemque in pascua resolvit: cum subito sanus factus concitus redit, gratias agit, bovem ductorem obtulit, ac firmatis gressibus ad domum laetissimus redit.

21. Quaedam iterum femina genere nobilis, gravissimo tenebatur morbo ejusdem contractionis, destituta solatio corporeae facultatis. Quae cum jam consequendae salutis commercio desperata videretur, ad locum eumdem [(57) 1Kb] se petiit deportari. Ubi cum diutinis precibus et lacrymis insisteret, repente sanata non sine admiratione multorum in pedes constitit. [Col. 0700B] Sed cum adepta sanitate vellet inde recedere, in itinere jam posita subito in terram concidit, et in eumdem contractionis morbum astrictam se esse cognovit. Suspiciens coelum ingemuit, et rursus ad locum se referri fecit. Ubi cum pristinam sanitatem recepisset, quasi aliquantulum jam secura, res necessarias revisere cupiens a loco discedit, et abire jam coepit. Sicque in itinere jam constituta, rursus in unum corporis globum contrahitur, atque denuo ad locum refertur. Sicque factum est, ut quotiescunque inde abire voluisset, in eumdem morbum concideret, donec tandem recepta sanitate animum [Col. 0700C] fixit, et usque ad ultimum vitae suae tempus in eodem loco permansit.




ANNO DOMINI DCCCCXCIV.
SANCTUS AYMARDUS ABBAS CLUNIACENSIS III.




[Col. 0699]
VETERUM DE S. AYMARDO ABBATE CLUNIACENSI TESTIMONIA,
(Ex Bibliotheca Cluniacensi, edente D. Marrier.)



I. S. Odilo abbas Cluniacensis in Vita S. Maioli praedecessoris sui.
[Col. 0699D]

Huic (Odoni) successit felicis memoriae Heymardus nomine, beatae simplicitatis et innocentiae filius. Hic in augmentatione praediorum, et acquisitione temporalis commodi adeo studiosus fuit et in observatione satis devotus. Hic et amissionem temporalis luminis, et quidquid sibi adversitatis accidere potuit, absque omni murmuratione et indignatione patientissime tulit. Hic etenim vir ob meritum patientiae, [Col. 0700D] simplicis et innocentis vitae, tanto talique a Christo ditatus est munere, ut ejus tempore ad amorem monastici ordinis auctorem nostrae salutis beatum Maiolum dignatus est accersere.



II. Glaber Rodolphus lib. III Historiae, cap. 5.

Post Odonis obitum successit Heimardus vir simplex in ipsius locum, qui, licet non adeo famosissimus, regularis tamen observantiae non impar custos.



III. Petrus Damianus cardinalis, lib. II Epistolarum, epistola 14.
[Col. 0701A]

A venerabilis plane Cluniacensis coenobii fratribus didicisse me contigit insignia duo sanctae humilitatis exempla, quorum unum non mediocriter quosque praelatos, alterum valet aedificare subjectos. Marcuardus [Aymardus, vel Ademarus] certe ejusdem rector ecclesiae Maiolum sibimet substituit, et grandaevae jam senectuti suae quietis otium procuravit. Hic itaque dum privatus in infirmorum maneret aedicula, quadam advesperascente die caseum petiit, quem cellerarius pluribus, ut fieri solet, intentus, non modo dedit, sed et duris insuper ministrum ejus responsionibus fregit. Conquestus est abbatum turbam, nec posse se tot dominorum perferre molestiam. Quo senex audito, non mediocre scandalum pertulit: et quia lumen oculorum prorsus amiserat, [Col. 0701B] dolor in ejus corde tenacius haesit. Nam quo caecus a visibus vacat, eo quicquid audierit, in corde subtilius versat: et quia per exteriora quaeque non spargitur, interiori zeli stimulo truculentius inflammatur. Mane vero facto, ministro suo, ut sese ad manum in capitulo duceret, jussit. Adductus autem, talibus Abbatem aggressus est verbis: Frater, inquit, Maiole, non ego te super me, ut me persequereris, imposui, nec ut tanquam emptor mancipio dominareris: sed ut revera patri filius compatereris, elegi. Et post hujusmodi multa, propemodum commotus, adjecit: Esne, quaeso, meus monachus? Quo respondente: Sum, tuumque me non magis fuisse, quam et nunc esse, profiteor. Et ille: Si meus, inquit, es monachus, protinus cede sedi, et locum, quem ante noveras, repete. Quo Maiolus audito, repente surrexit, humilem locum prout jussus fuerat, expetivit. Marcuardus [Aymardus] itaque quasi postliminio reversus, vacantem occupat sedem. Cellerarium, cui fuerat infensus, accusat, quem mox [Col. 0701C] terrae prostratum durius corripit, tandemque modum poenitentiae, qui sibi videbatur, injungit. Perfunctus itaque tam longi tribunatus officio, praesto dethronizatus assistit: Maiolo, ut ad suam sedem redeat, praecipit. Ille confestim nil cunctatus obedit.



IV. Sigebertus Monachus Gemblacensis, ad annum 937 [944].

Obiit sanctus Odo abbas Cluniacensis: succedit ei Ademarus. Et ad ann. 943 [954]. Ademarus Cluniacensium abbas substituit sibi abbatem Maiolum.



V. Vincentius Bellovacensis lib. XXVI Speculi Historialis, cap. 68.

[Col. 0701D] Porro sancto Odoni successit Ademarus sive Heimardus simplicitatis et innocentiae filius. Hic in augmentatione praediorum, et acquisitione commodi temporalis fuit studiosus, et in observantia regulari devotus. Amissionem luminis temporalis, et quicquid sibi adversitatis accidere possit, absque omni murmure et indignatione patientissime tulit.



VI. Chronicon Lemovicense ms. ad annum 941.

Sub hoc tempore S. Odo abbas Cluniacensis dormivit in Christo, cui Ademarus successit, qui cum sex annis rexisset Cluniacense coenobium, sanctum Maiolum sibi constituit abbatem, virum fervoris eximii, et admirandae abstinentiae, reparatoremque praecipuum monasticae disciplinae.



VII. Wernerus Rolewinkius in Fasciculo temporum, ad annum 934.
[Col. 0702A]

Adamarus vir sanctus, successor S. Othonis [Odonis] abbatis Cluniacensis.



VIII. Joannes Trithemius lib. III de Viris illustribus ordinis S. Benedicti, cap. 218.

Adamarus post Odonem secundus abbas Cluniacensis monasterii, vir in scripturis sacris eruditus, morum conversatione sanctissimus, lumine oculorum orbatus, velut alter Job, in medio fratrum suorum exemplar patientiae et humilitatis enituit. Claruit anno Domini 932 (932), electus enim an. 944). Cujus festum agitur apud Cluniacenses Idib. Septembris.



IX. Martyrologium monasticum Benedictinum, ad III Nonas Octobris.
[Col. 0702B]

In coenobio Cluniacensi depositio S. Aymardi abbatis, sanctitate et miraculorum gloria celebris.



X. Chronicon Cluniacense.

Aymardus primus, abbas tertius Cluniaco, eligitur anno nongentesimo quadragesimo quarto. Nam fratribus super electione abbatis agentibus concilium, idem sanctissimus Aymardus a Caviniis sua obedientia rediens, equum super quem sedere consueverat ante se ipse pedes piscibus onustum ducens concilio eorum admiscetur, omnibus humilitatem ejus admirantibus. Itaque ejus humilitate obtinente abbas eligitur, et ab Eduensi episcopo, nomine Rothmundo, regnante Ludovico, consecratur.

Iste Aymardus fuit filius Engolismensis comitis, ut refert Richardus in sua Chronica. Qui propter morum honestatem, et suam nobilitatem multis monasteriis [Col. 0702C] in Aquitania praefuit.

Sub isto Aymardo fuit factus monachus sanctus Maiolus Matiscensis archidiaconus, nobilibus parentibus ab infantia nobiliter enutritus.

Venerabilis itaque pater Aymardus fuit simplicitatis et innocentiae filius. Hic in augmentatione praediorum, et acquisitione commodi temporalis fuit studiosus, et in observantia regulari devotus. Amissionem luminis temporalis, et quidquid sibi adversitatis accidere potuit, absque omni murmure et indignatione potentissime tulit. Qui tandem tota corporis valetudine destitutus, et oculorum lumine privatus, habito fratrum concilio anno 954 in loco suo sanctum Maiolum instituit. Qui in capitulo existens, in haec vel similia prorumpens verba, ait. Ex magnanimi regis audacia novimus in milites spiritum fortitudinis derivari: sicut ab opposito negligentia remissi ducis commilitonibus animum dissolutionis inspirat. Adversa capitis valetudo toto [Col. 0702D] redundat in corpore, sicut eo incolumi permanente, membra certa sospitate et gaudio penitus hilarescunt. Rex etenim formidolosus et pavidus, si terga vertat, si fuerit elapsus in fugam, nunquid non statim quisque fortissimus et virilis femineo pavore solvetur? Quis in capite molestiam sustinens, et in membro patiens principali, non illico totis animi et corporis viribus elanguescat? Quorsum evadat oratio, perspicuum est. Ego enim vobis in coelesti militia ducatum praebens, et more capitis toti humano Ecclesiae corpori providentiam exhibens generalem, senio et debilitate confectus, officio meo responsum operis exhibere non possum. Processi in dies multos, etiam grandaevus et senex, totius virtutis in me defectum sentio naturalem: facilis excursus annorum me ignorante depraedatus est vires meas. Caligant oculi, luminum acies tota retunditur, et sensuum veritas imminuta sentit directionis suae injuriam. [Col. 0703A] Licet sit animus perseverans, et spiritus victor annorum, totius tamen corporis ruinam passus excubias ordinis celebrare non possum. Provideat sibi discretio vestra pastorem, qui praecedat vos in via Dei, et veluti columna luminis in nocte offensionis dirigat gressus vestros. Navis sine remige commissa ventis, non enavigare ad portum, sed illidi scopulis, et mediis insepeliri fluctibus consuevit. Castrensis militiae multitudo, nisi ducis legibus informetur, praesentia muniatur, firmetur auxilio, saevas circumfrementium hostium manus incurrit: Ecclesia viduata rectore, dum non habet oculum providentiae, quo regatur, foveam praecipitationis offendit. Cum haec et similia venerabilis senex Aymardus in virtute spiritus [Col. 0704A] loqueretur, et ad ejus vultum et verba circumsedentium mentes et oculi raperentur, adjecit: Vobis quidem incumbit electio, et vestrum erat communi providentia praefecisse pastorem. Sed quoniam in nostrae discretionis judicio vestri quoque posuistis arbitrii libertatem, de Domini misericordia pie praesumens, hortor atque commoneo ut fratrem Maiolum in custodiam gregis Domini substituatis vigilem et rectorem. Quo facto ipsum ab episcopo Cabilonensi nomine Holdebado ordinari rogavit. Et deinde post resignationem vixit gloriosus Aymardus novem annis in Cluniaco, et ibi obiit anno 953, III Nonas Octob., jacetque in praedicta veteri ecclesia etro altare beatae Mariae.




[Col. 0703]
SANCTI AYMARDI CHARTULARIUM.
(Apud D. Marrier, Bibliotheca Cluniacensis, ex chartario Cluniacensi.)





I. Privilegium domni Agapeti papae domno Aymardo concessum.
[Col. 0703B]

(Vide inter epistolas et privilegia Agapeti II, hujus nostrae Patrologiae tom. CXXXIII.)





II. Praeceptum Ludovici regis Francorum de sancto Joanne Matisconensi. (Anno 946.)

In nomine Domini Dei et Salvatoris nostri Jesu Christi, LUDOVICUS divina ordinante providentia rex.

Si enim precibus servorum Dei, pro sanctae Dei Ecclesiae, et eorum utilitatibus assensum praebemus, regalem procul dubio exercemus dignitatem, et hoc [Col. 0703C] imposterum jure firmissimo mansurum esse volumus. Idcirco noverit omnium sanctae Dei Ecclesiae fidelium et nostrorum, praesentium scilicet ac futurorum industria, quia adierunt nostri principes, Hugo videlicet dux Francorum, et alter Hugo dux Burgundionum, necnon et Lctaldus comes, nostram regiam serenitatem deprecantes, quatenus Cluniaco monasterio in honore beatorum apostolorum Petri et Pauli consecrato, quasdam res concederemus per regale praeceptum, ecclesiam videlicet in honore sancti Joannis dedicatam in suburbio Matisconensi situatam, cum omnibus rebus ad eamdem ecclesiam pertinentibus, villam etiam ejus, Hosam, Malorem, Exboscum, et villam Senosanam cum terris, pratis, silvis, aquis majoribus, rivis minoribus, [Col. 0703D] vivariis, stagnis, fossis, et portu de supra jam dicta Hosa, et aliis portis, cum pascuis, exitibus, et regressibus, et omnibus adjacentis et universis piscariis, quaesitum et inquirendum, et cum Arnulfo et uxore sua et filiis et filiabus eorum, seu omnibus servis et ancillis vel infantibus ad supradictas res aspicientibus, seu alodiis eorum foris et intus ubicunque [Col. 0704B] dispersis, excepto tertio tractu de Hosa, quod pertinet ad S. Vicentium. Sit . . . . . . . . . . . . etiam de Davaiaco cum uxore sua, filiis et filiabus, cum universis alodiis et rebus suis, et omnia quae in dicto comitatu tenet: quod tam pro amore beatorum apostolorum Petri et Pauli, quam etiam pro statu regni nostri simul et Principum nostrorum, ac omnium fidelium Christianorum salute voluntarie fecimus, eorumque piae et devotae petitioni libenter annuimus. Praecipientes ergo jubemus, ut deinceps per hanc nostram auctoritatem jure firmissimo praedicti Christi testes, beatus Petrus et Paulus, vel abbas eorum, seu monachi eisdem ipsis Christi apostolis servientes teneant atque possideant, et quidquid exinde facere vel judicare voluerint, libero [Col. 0704C] in omnibus perfruantur arbitrio faciendi quidquidi elegerint. Et ut haec nostra auctoritas firmior habeatur, et per futura tempora melius conservetur, de annulo nostro subter jussimus sigillari.

Signum Ludovici Regis.

Rorigus cancellarius ad vicem Acardi recognovit.

Actum Capriniaco villa Kal., Jul. anno XI regni Ludovici regis, quando etiam Franciam recuperavit.





III. Charta ejusdem regis, de Tusiaco. (Anno 946.)

In nomine sanctae et individuae Trinitatis, LUDOVICUS [Col. 0704D] divina propitiante clementia rex.

Si enim precibus servorum Dei pro sanctae Dei Ecclesiae statu, necnon et eorum utilitatibus, assensum praebemus; regiam in omnibus conservamus dignitatem: et hoc imposterum jure firmissimo, et inviolabiliter fore permansurum decernimus. Idcirco sanctae Dei Ecclesiae fidelium, nostrorumque noverit industria, praesentium scilicet et futurorum, quoniam [Col. 0705A] illustrissimi principes regni nostri, Hugo videlicet dux Francorum, et alter Hugo dux Burgundionum, et Letaldus comes, nostrae Regiae serenitatis adierunt excellentiam, deprecantes quatenus Cluniaco monasterio in honore beatorum Petri et Pauli apostolorum consecrato, quandam villulam de ratione vicecomitatus Lugdunensis per regale concederemus praeceptum. Est vero ipsa villa sita in eodem pago Lugdunensi super Ararim fluvium, quam cum omnibus rebus ad eam pertinentibus donamus, vineis scilicet et campis, terris, pratis, silvis, aquis, aquarumque decursibus majoribus, et rivis minoribus, vivariis, stagnis, fossis, et portu, cum exitibus et regressibus, cum pascuis et omnibus adjacentiis, et universis piscatoribus et piscatoriis, ceu omnibus [Col. 0705B] servis et ancillis, vel colonis, cum infantibus suis, et omni agnatione eorum, quaesitum et inquirendum, totum et ad integrum cedo atque transfundo pro Dei amore, et beatorum apostolorum ejus, pro statu et stabilitate regni nostri, simul et principum nostrorum, atque omnium Christi fidelium, vivorum scilicet ac defunctorum salute. Praecipientes ergo jubemus, ut deinceps per hanc nostrae sublimitatis auctoritatem jure firmissimo, praedicti Dei judices, beati videlicet Petrus et Paulus, vel abbates et rectores praefati coenobii eorum, seu etiam monasterii ejusdem, Christi apostolis servientes, teneant atque possideant, et quidquid exinde facere vel judicare voluerint, liberum in omnibus potiantur arbitrium ordinandi et faciendi quidquid [Col. 0705C] elegerint. Et ut haec nostrae celsitudinis auctoritas firmior habeatur, et per ventura tempora melius conservetur, de annulo nostro subter sigillari duximus.


Signum Ludovici regis.

Rogerius cancellarius ad vicem Acardi recognovit.

Actum Capriniaco villa, Kal. Julii, anno XI regni Ludovici regis, quando etiam Franciam recuperavit.





IV. Praeceptum ejusdem regis de Cariloco, et Regniaco, et Ecclesia beati Martini Turonensi pertinente, in suburbio Matisconensi sita. (Anno 946.)

[Col. 0705D] In nomine sanctae et individuae Trinitatis, LUDOVICUS divina propitiante clementia Francorum rex.

Si enim precibus servorum Dei pro sanctae Dei Ecclesiae statu, necnon et eorum utilitatibus assensum praebemus, regiam procul dubio conservamus dignitatem, et hoc in posterum jure firmissimo et inviolabili mansurum fore decernimus. Igitur omnium universalis sanctae Dei Ecclesiae, nostrorum que fidelium noverit industria, praesentium scilicet ac futurorum, quoniam inclytissimi principes regni nostri, Hugo videlicet dux Francorum, et alter Hugo, dux Burgundionum, necnon et Leucaldus [Letaldus] comes nostrae regiae serenitatis adierunt excellentiam, deprecantes quatenus Cluniaco monasterio, [Col. 0706A] in honore beatorum apostolorum Petri et Pauli consecrato, quoddam monasterium in honore S. Stephani consecratum, quod cognominatur Carilocus, et cellam sibi pertinentem Regniacum in veneratione S. Martini dedicatam per regale concederemus praeceptum: ecclesiam etiam de ratione beati Martini Turonensis pertinentem in suburbio Matisconensi sitam. Haec vero loca superius denominata in pago Matisconensi sita cum omnibus rebus sibi pertinentibus, ecclesiis videlicet, villis, mancipiis utriusque sexus, vineis, campis, pratis, silvis, aquis, aquarumve decursibus cum omni integritate concedimus. Quod tam pro divino amore, et beatorum apostolorum, vel pro nobis, quam etiam pro statu regni nostri, similiter et principum nostrorum, [Col. 0706B] atque pro omnium Christi fidelium, voluntarie fecimus, eorumque piae et devotae petitioni libenter annuimus. Praecipientes ergo jubemus, ut deinceps praefatas res per hanc nostram auctoritatem jure firmissimo, praedicti testes Christi, Petrus et Paulus, vel abbas eorum, seu monachi eisdem Christi apostolis servientes, teneant atque possideant; et quidquid exinde facere vel judicare voluerint, libero in omnibus perfruantur arbitrio faciendi quidquid elegerint. Ut autem haec nostrae sublimitatis auctoritas firmior habeatur, et per futura tempora melius conservetur, de annulo nostro subter jussimus sigillari.


Signum Ludovici regis

Rorigus cancellarius ad vicem Acardi recognovit.

[Col. 0706C] Actum Capriniaco villa Kal. Julii, anno XI regni Ludovici regis, quando etiam Franciam recuperavit.





V. Praeceptum ejusdem regis de confirmatione Affredi. (Anno 950.)

In nomine sanctae et individuae Trinitatis, LUDOVICUS divina propitiante misericordia Francorum rex.

Si divinis cultibus operam dantes, Ecclesiam Dei ad summum sacrae religionis statum sustollere conamur, regio more, ac progenitorum nostrorum privilegiis innitimur. Quocirca omnium sanctae Dei Ecclesiae tam praesentium, quam futurorum fidelium noverit solertia, quoniam nostram adiens praesentiam Stephanus Arvernorum venerabilis episcopus, [Col. 0706D] reverenter expetiit, quatenus quasdam res, quas Acfredus quondam comes ex suae proprietatis jure in pago Arvernensi, ob animae suae remedium, ac parentum suorum, Deo et sanctis ejus contulerat, pro regula sancti Benedicti inibi construenda, Cluniacensi monasterio ac abbati ipsius, nostrae regalitatis praecepto easdem res confirmare dignaremur, quod et fecimus. Unde hoc nostrae altitudinis decretum fieri, ac Aymardo abbati praedicti monasterii dare praecepimus, id est, per quod praefatas res cum omni integritate, quemadmodum in charta praelibati comitis Acfredi continetur, isdem abbas, atque successores ejus, perpetualiter, nemine inquietante, possideant. Et ut hoc nostrae auctoritatis emolumentum [Col. 0707A] per succedentia temporum curricula inviolabiliter conservetur, manu propria eum subtus firmantes, annuli impressione nostri insigniri jussimus.

Signum Domini Ludovici gloriosissimi regis.

[Col. 0708A] Odylo notarius ad vicem Altaldi archiepiscopi relegit et subnotavit.

Actum Polliaco villa super Ligerim, III Nonas Febr. indict. VI, anno autem XV regnante Ludovico rege glorioso.




[Col. 0707]
ELECTIO S. MAIOLI IN ABBATEM CLUNIACENSEM Vivente Haymardo itidem abbate. (Anno Christi 954.)

[Col. 0707A] Ordine divinae dispensationis cum primum sacris legibus a patriarchis et prophetis, tum etiam humanis [Col. 0707B] consulibus et regibus motus populorum comprimeretur, post tempore incarnati Verbi ignea rhomphaea in ostio paradisi fonte lateris Christi extincta, ut regnum Dei violentius raperetur, coepit status Ecclesiarum ab apostolicis viris piis moribus informari, et demum a sacris viris et abbatibus in subditorum mentibus regularis ordo disponi, ut per eam currentibus facilis coelestis patriae videretur ascensus. Sicque fit, ut quanto quis per exempla pietatis paterno cultu se ad excelsa erigens processerit, et subditis ad coelestia sequendi ducatum praebuerit, tanto a remuneratore Domino multiplex mercedis et filiationis fenus percipiet. Et quoniam ad praelatos respicit quidquid a subditis delinquitur, exemplum pravae vitae, et negligentiam subditorum, sententia [Col. 0707C] divini examinis ignis gehennae inexhaustus vindicat.

Quapropter ego Haymardus, sancti Petri Cluniacensis coenobii abbas indignus, praesentibus atque futuris omnibus generatim notum esse volo, quia haec et hujuscemodi mente pertractans, aetate defatigatus, officiis quoque corporis imminutus, dum minus me pastorali cura idoneum persentisco, beati Benedicti capitulatim [f., capituli] de constituendo abbate sollicitudine praemonitus (Regulae cap. 64), cum omnibus fratribus meis, filiis et conservis, beati quidem Petri pridem clericum fratrem ac filium monachis Maiolum religiosum eligimus et abbatem esse decernimus, ne insolentia nostrae infirmitatis [Col. 0707D] ordo deterescat, et repulsam in aliquo patiatur, Domino propitio semper ad meliora provehendus, et ne technam alicujus excusationis praetendat (nam [Col. 0708A] sicut quis indigne ad regimen incautus aspirat, ita si quis dignus refugit, merito constringendus habetur), concilium episcoporum et abbatum adhibuimus. [Col. 0708B] Et sicut Cluniacense monasterium Domino auctore a Guillelmo duce fundatum, nomine principis apostolorum sacratum, privilegiis Romanae sedis insignitum, regalibus praeceptis confirmatum, a reverendis quoque abbatibus domno Bernone et Odone ordinatum constat, ita cum omnibus abbatiis, locis et cellis ubiubi eorum vel nostro tempore acquisitis, praedicto fratri ordinandum tradimus, atque tam ad ordinem servandum secundum beatum Benedictum, et instituta Patrum nostrorum, quam ad res disponendas, sub omni integritate, propitia divinitate, vinculis obedientiae astringimus et abbatem unanimiter omnes proclamamus.

Hujus vero electionis et ordinationis ejus seriem [Col. 0708C] per consultum, ut diximus, primatum comitis, et etiam nostri et advocati Leotoldi litteris sanciri praecipimus, atque regulariter celebratam ordinationem in Christi nomine confirmavimus, a Patribus et fratribus nostris scriptis confirmari precati sumus. Acta Cluniacensi coenobio feliciter. Amen.

Ego Haymardus abbas huic electioni assensum praebui.

Maguboldus sanctae Matiscensis Ecclesiae episcopus.

Childebodus peccator ipso jubente.

Eilbadus episcopus et monachus ipso jubente.

Rodulphus humilis abbas sancti Petri Cavillonensis.

Richardus humilis abbas.

[Col. 0708D] Et centum triginta duo alii monachi cum eis subsignant.




ANNO DOMINI DCCCCXCIV.
SANCTUS MAIOLUS ABBAS CLUNIACENSIS QUARTUS.




[Col. 0709]
SANCTI MAIOLI ELOGIUM HISTORICUM.
(Apud Mabill. Acta, Saeculi V, pag. 760.)



I. Ejus Vitae scriptores ejusque laudatores.
[Col. 0709A]

1. Ea est primorum Cluniacensium abbatum celebritas et factorum gloria, ut quanquam de illis plures scripserunt auctores, ea tamen nec pro dignitate explicent, nec pro votis nostris. Quapropter quod in sancto Odone jam praestitum est a nobis, idem etiam in Maiolo aliisque duobus subsequentibus, Odilone scilicet atque Hugone, praestandum est, ne eorum memoriam neglexisse videamur, si eam segniter illustremus. De Maiolo quidem jam multa retulerunt socii Bollandiani in Maii tomo III, ab antiquis auctoribus accepta; sed multa de eo dicenda restant ex archivis Cluniacensibus, quorum copiam habere nobis licuit

2. Tres vero Maioli praecones nobis exhibent [Col. 0709B] Bollandiani, nempe Nalgodum quem Maioli discipulum putant, ac primae Vitae scriptorem; alteros: Syrum et Aldebaldum, itidem coaevos, qui conjunctis studiis alteram de Maiolo lucubrationem condiderunt; tertium sanctum Odilonem, Maioli in abbatiali dignitate successorem. De his omnibus hic in limine agendum, antequam ulterius progrediamur.

3. Primus Maioli encomiastes omnino censendus est Syrus monachus, cujus puram putam scriptionem ex ms. codice sancti Martialis ecclesiae apud Lemovicas accepimus a nostro Petro Trellio, una cum epistola Syri ad sanctum Odilonem abbatem Vitae praefixa, in qua facti sui rationem reddit auctor. Ait quippe id operis a se susceptum fuisse flagitante [Col. 0709C] Warnerio sanctae recordationis monacho, qui Syro misso in Italiam ante perfectum opus, ipse in Alsatiam directus, opus imperfectum detulerit. Postea vero mortuo Warnerio, cum opus istud, quale ab ipso relictum fuerat, Odilo in Morbacensi coenobio (ubi forsan mortuus Warnerius) reperisset, Syro demandata cura ut id perficeret; quod ipse tandem exsecutus est, non eo tamen modo, ut numeris omnibus absolutum aliis visum sit. Quapropter statim post Syri obitum Aldebaldus supremam operi manum imponere aggressus est. At sane quae is supplevit, ornatus admodum vicem praestant, hoc est [Col. 0710A] quaedam non necessaria, quibus Syri narrationem illustrare atque connectere sibi visus est. Rem explicat Reimbaldus monachus, qui breve carmen communi huic Syri et Aldebaldi scriptioni praeposuit, ex quibus haec referre non ab re fuerit:

Hunc ubi gavisum fore credimus archimagistrum,
Cujus in hoc parvo retinentur gesta libello
Pauca, velut patris flores carpuntur amoenis:
Ad Christi laudem quae Warennerius autem
In cunctis Vitae monachus nimium reverendae
Persuasit domno supplex multa prece Syro
Scribere communi cunctorum commoditati,
Ne patris tanti possent pia facta recondi.
Qui tandem precibus et amore sui superatus,
Discere quae potuit narrantibus, edere coepit.
Tegmina sed carnis solvens per debita mortis,
Hoc opus eximium dimisit semiperactum,
Mox Aldebaldus quod supplevit studiosus,
Congrua subnectens, et, ut aspicis, ordine jungens.
[Col. 0710B] Certus in hac opera meruit sibi praemia digna.

Sed ut intelligat lector, quod cujus sit, totam de Maiolo narrationem tribus libris complexus est Syrus, ut eo tempore disertus, nonnullis carminibus hinc inde narrationi insertis. Aldebaldus vero suum singulis libris prologum aptavit, carmina multis in locis adjecit; sed nullum factum retulit ab Syro praetermissum, nisi quod initio libri primi narrationem instituit de Saracenorum impressione in coenobium Lerinense, quae ad Maioli facta nihil pertinebat. Communem illam Syri et Aldebaldi lucubrationem ediderunt socii Bollandiani. Nobis puram Syri scriptionem hic repraesentare visum est, suo loco referendis iis quae de clade Lerinensi Aldebaldus explicavit.

[Col. 0710C] 4. De Aldebaldo atque Warnerio, cujus rogatu Syrus operi manum admovit, nihil legimus, nisi quod Warnerium oportet fuisse monachum religione celebrem, utpote quem sanctae recordationis virum Syrus, et Raimbaldus monachum Vitae nimium reverendae appellat. De Syro id unum discimus, quod lotsaldus (in editis mendose Lotsaldus) in Actis sancti Odilonis sub finem memorat apud Bollandum in haec verba: Verum plurima quae in prima fronte dicturus sum, ipse non vidi; sed duobus monachis ejus, Petro videlicet monasterii sancti Maioli, quod apud Papiam est, praeposito, viro scilicet religioso, [Col. 0711A] et Syrone cujusdam monasterii abbate, per adnotationem fratris Bosonis, mirae simplicitatis et innocentiae monachi, sicut rogaveram, dum hoc opus inciperem, referentibus agnovi. Fuerunt autem praedicti fratres probabiles viri, patris Odilonis admodum familiarissimi, secretorum etiam illius in pluribus conscii, et itineris vel laboris per multa tempora socii, etc. Diu anceps fui num in lib. II de Vita sancti Maioli per Syrum cap. 23, ubi de reformatione agens Ticinensis monasterii ita habet, ibique suum ordinavit abbatem, legendum sit Syrum pro suum. Sed obstant mss. codices cum vulgatis.

5. His auctoribus, Syro videlicet atque Aldebaldo, accessit Odilo eorum abbas sanctus, qui non tam novum de Maioli Vita commentarium, quam orationem [Col. 0711B] laudatoriam composuit, lectorem ad alios remittens scriptores, qui prius de illo egerant. Ita enim legimus in cap. 2 apud Bollandianos: Quanta per eum Dominus et ante et post transitum ejus ostendere dignatus est miracula, testantur volumina a doctissimis viris ordinata, sensu catholico, calamo conscripta rhetorico, et in quibusdam locis metro variata dactylico. Libellum suum Odilo inscribit Hugoni, postea ejus successori, et Almanno monachis, praemissa epistola, quam in ejus Elogio aliquando referemus.

6. Postremus omnium Nalgodus Cluniacensis monachus itidem sancti Maioli gesta illustrare aggressus est, Petro venerabili abbate; quo tempore Vita sancti Odonis ab eodem expolita, et in compendium [Col. 0711C] redacta est, qualem superius suo loco retulimus. Ex his omnibus unam Syri scriptionem huc adducere visum est, in hoc Elogium referendo, si qua ab aliis auctoribus singularia dicta sunt, omissis etiam duobus miraculorum libellis, in quibus paucissima observatione digna memorantur; et quae facile consuli possunt in Bibliotheca Cluniacensi, in cujus appendice haec leguntur, et in Maio Bollandiano. Caeterum hi duo Miraculorum libri in ms. codice Lemovicensi, ex quo Syri lucubrationem accepimus, ipsius Syri tribus de Maioli Vita libellis continenter subjiciuntur; in quorum prologo innuit auctor, se Vitam sancti Maioli scripsisse, cum ita praefatur: Gloriosa virtutum opera, quae omnipotentis Dei providentia per beatum suique dilectorem Maiolum dignata est operari, [Col. 0711D] dum fragile sui ipsius corporis indumentum vivificaretur vitalis spiritus additamento, compendiosa, prout scire potuimus, descripsimus ratione, etc. Nunc deposito carnis onere in coelis lucidum et sanctissimum sidus renitens, ampliatarum virtutum eructat cumulos. Hos ex parte aliqua, pro paterno imperio domni ac reverendissimi Odilonis abbatis, obedimus mandare scriptis. Unde quis inferat Syrum esse istorum Miraculorum scriptorem, tametsi ejus stylum penitus assequi non videntur. Ut ut sit, si qua in eis notatu digniora erunt, in fine hujus Elogii referentur.

7. Praeter hos auctores, multi de sancto Maiolo honorificam fecerunt mentionem, quorum verbis [Col. 0712A] commode in subsequentibus utemur. In his sunt Petrus Damiani in opusculo 33, Glaber Rodulfus variis in locis, Vincentius Bellovacensis, Petrus Equilinus episcopus in lib. IV, cap. 153, Joannes Trithemius et plerique chronographi. In appendice Bibliothecae Cluniacensis exstat etiam brevior Maioli Vita, cum Syri lucubratione in compendium redacta Jam ad Maioli facta veniamus.



II. Maioli patria, parentes, studia et vita canonicalis; archiepiscopatus Vesontionensis ab eo recusatus.

8. Etsi eum patria Provincialem, id est ex Provincia (la Provence) ortum fuisse liquet, non tamen de ipsius natali solo constans est et unanimis veterum ac recentiorum consensus. Valentiolae (Valensolle) [Col. 0712B] [quod oppidulum dioecesis Regiensis, medio Regium (Riez) inter et Manoscam (Manosque) intervallo] natum communis fert Cluniacensium traditio, praeeunte Petro de Rivo, cui inscriptio ecclesiae sancti Martialis apud Avenionem Cluniaco subjectae astipulatur, ab Honorato Boucheo relata in chronographia Provinciae pag. 232. Et quidem locum hunc ex Maioli haereditate fuisse constat; sed an ejus natalis fuerit sedes, merito dubitare licet ex Syro, qui Maiolum ex Avennicorum oppido, id est Avenionensi (Avignon), prodiisse tradit, quod totidem verbis in communi Syri et Aldebaldi scriptione legimus. In alia Vita, breviori quae exstat in appendice Bibliothecae Cluniacensis, oppidanorum Avennicorum alumnus dicitur. Provinciam eidem patriam tribuit Nalgodus, de natali solo [Col. 0712C] tacet; utrumque praeterit Odilo. Mihi religio fuerit discedere a Syri et Aldebaldi auctoritate.

9. Mirari vero subit, cur ex omnibus illis qui de Maiolo scripsere auctoribus, nullus parentum nomina vel dignitates praemittit, quos fuisse splendidissimos sat habuerunt dicere, quasi sub illo verborum involucro ad nos integra eorumdem memoria pertingere deberet. In primis Syrus: Clarus, inquit, ortus natalibus, ex Avennicorum oppido parentibus splendidissimis est procreatus, Provincialis quidem genere, nobilium Gallorum clarus generositate. Odiloni: Praeclaro stemmate ortus, et a nobilibus parentibus pervigili cura enutritus. Nalgodo: Provinciae regionis indigena, usque ad ipsos Galliae proceres affinitatis suae terminos dilatavit, [Col. 0712D] et a linea sanguinis Gallicani magnum sibi nobilitatis apicem comparavit. Ampullosa haec verba sunt, sed fere inania, nisi quod praenobili genere Maiolum progenitum ostendunt. Sed ubi parentum nomina et dignitates? Quanquam illud eo tempore in more positum erat, ut nobiles quique raro suae dignitatis titulos praeferrent, praeterquam reges, duces ac comites. Caeteri fere nudo nomine censebantur. Nihilominus militis nomen pro nobili saeculo X in usu esse coepit, ut patet cum ex aliis, tum ex charta Trasmari Noviomensis episcopi pro coenobio Humolariensi, superius relata ad translationem sanctae Hunegundis: cui chartae multi milites subscribunt. At sane vix excusari potest eorum indiligentia, [Col. 0713A] qui parentes eorum, quorum facta describere volebant, intactos praeteriere. Unus tamen ex Maioli praeconibus Odilo in fine elogii sui, quasi fortuito, Maioli patrem Folcherium nominat, eumque militem appellat. Fuit eodem tempore, ait, quidam miles in illis partibus, nomine Folcherius, in armis strenuus, jure haereditario caeterisque bonis et divitiis ditissimus, et (ut de nobilissima ejus prole diximus) ex utroque parente gemina nobilitate coruscus; vir magni consilii, prudentis sagacisque ingenii, pater videlicet istius sanctissimi Patris nostri, de quo loquimur, Maioli. Eumdem etiam Fulcherium nominat epitome edita in appendice bibliothecae Cluniacensis.

10. Verum etsi hanc Odiloni gratiam non haberemus, [Col. 0713B] integrum nobis Fulcherii nomen servassent tabulae Cluniacenses, in quibus non semel legitur, nec non Fulcherii amplissimae donationes, quae eum ex locuplete familia ortum fuisse demonstrant. In primis Fulcherius Cluniaco donat alodum suum in pago Regensi, in comitatu Atensi villas Ausnanam et Serulionem; et in comitatu Aquense villam Reglanam, item villam Pinetum cum ejus ecclesia sub titulo sancti Siffredi, item in eadem valle villam Paludem; et in comitatu Secustironense Alairacum cum ecclesia sancti Petri, item villam Adducellum; et in comitatu Regense villam Abiacum cum ecclesia sanctae Mariae, villam Pauliacum, Valentiolam cum ecclesia sancti Maximi, ecclesiam et villam sancti Tyrsi, villam et ecclesiam sancti Stephani de Margis, [Col. 0713C] villam et ecclesiam sancti Joannis de Ardas; in valle Mixenis ecclesias sancti Stephani, sancti Martini, sancti Petri, item villam Fabricas, villam Narbonam, cum ecclesiis, Fagentiam cum ecclesia, Dragonianum, villam Arcus, et medietatem Centumclavis vallis, villas Locatum, Surigerias, ecclesiam beatae Mariae, Bonolas villam, omnia haec cum appendiciis suis. Quae idcirco minutatim retuli, ut appareat quam amplae fuerint Fulcherii facultates: quibus in locis sitae, nempe in pagis Regensi, Atensi seu Aptensi, Aquensi et Secustironensi; tum quanta ejus munificentia in loca sacra, ac demum, quam illo aevo laicis familiare fuerit plebanas possidere ecclesias, easque monasteriis tradere: quod sexcentis exemplis (quorum multa in superioribus Bernonis, [Col. 0713D] Odonis et Aymardi, elogiis vidimus) probari potest. Quo anno facta sit haec Fulcherii donatio, in charta non exprimitur: at certum est eam factam esse prius quam Maiolus saeculo nuntium remisit, quippe non nisi mortuis parentibus Cluniacum secessit, ut postea exponemus. In ea porro donatione mentio fit de Valentiolae traditione, quam Boucheus retulit ad annum 990, eamque a comitibus Provinciae Cluniaco primum factam putavit. In Maioli chartario legitur in charta sexta Willelmi, data regnante Conrado rege, Willelmum ipsum donasse Cluniensi monasterio et Maiolo abbati ex rebus quas ipse Maiolus abbas et Clunienses fratres ei ad vitam dederant, villam Valentiolam. Post Maiolum Almeradus [Col. 0714A] Regensis episcopus Odiloni abbati remittit quaedam annua debita, quae Valentiola episcopo pendere solebat. Inter Cluniacenses ecclesias ex Provincia recensetur in bibliotheca Cluniacensi decanatus de Valensoliis Reiensis dioecesis, ubi debent esse decano computato quinque monachi, et unus presbyter commensalis, et debent ibi celebrari quotidie duae missae.

11. Ex archivo Cluniacensi non solum discimus Maioli patris nomen, sed etiam ejus avi ac fratris, quorum alterum itidem Fulcherium, alterum Cyricum dictum fuisse inde intelligimus. Id patet ex Maioli charta 344, quae praestaria est Arnulfo episcopo Atensi a Maiolo facta, de quibusdam rebus coenobii Cluniacensis, sitis in pago Atensi. Has litteras [Col. 0714B] huc integras referre juvat.

In nomine Domini . . . . . Ego Maiolus favente Christi clementia Cluniensis coenobii abbas. Notum fieri volumus omnibus fidelibus Christianis, tam praesentibus quam succedentibus, quod domnus Arnulfus episcopus Atensis nostram expostulando adiit praesentiam, quatenus ei concederemus loco precariae res quasdam juris sanctorum apostolorum, Petri videlicet et Pauli, supradicti coenobii Cluniensis. Inquisita itaque voluntate fratrum nostrorum, eisque rationabiliter assensum praebentibus, decrevimus praelibati domni episcopi precibus obtemperare. Concedimus itaque eidem domno Arnulfo episcopo atque consanguineo ejusdem Teoberto, res sanctis apostolis Petro et Paulo dicatas, quae sunt [Col. 0714C] in pago Atensi sitae, in villa Lausnana, et in alia villa, quam vocant Soldo, usque in montem Clavaniacum, et in alio loco, ubi dicitur Trabalio, et in alia villa quae vocatur Bassus, et in alia villa quae dicitur Siciago, et in alia villa quae dicitur Borcio, et in alia quae dicitur Soricarias, et in alia quae dicitur Leocola, et in alia quae dicitur Valle, et ipsum alodum quem avus meus Fulcherius comparavit de Bernardo, et in alia villa quae vocatur Jocadas, et in alia quae vocatur Cariaras, et in alia quae vocatur Serulias. Ista omnia mihi et fratri meo Cyrico ex successione nostrorum parentum nobis evenerunt: nos vero, ego videlicet Maiolus, praefati coenobii Cluniensis abbas, et praedictus frater meus pro remedio animarum nostrarum, nostrorumque parentum [Col. 0714D] omniumque fidelium Christianorum, Deo et sanctis ejus apostolis Petro et Paulo in Cluniaco coenobio tradidimus. Omnia itaque jam denominatis villis conjacentia, sive quantum avus meus Fulcherius et genitor meus ejusdem nominis in comitatu Atensi tenuere, vel conquisiere, totum praedicto episcopo et ejus consanguineo Teoberto concedimus, in ea scilicet ratione tradente domno episcopo res suas, quae sunt sitae in pago vel comitatu Atensi, in villa Lausnana, Deo et sanctis ejus apostolis Petro et Paulo in praelibato coenobio Cluniensi, eo videlicet tenore, ut quandiu ipse episcopus et ejus consanguineus vixerint, teneant et possideant, et festivitate S. Martini in censu solidos quinque ad Cluniacum [Col. 0715A] persolvant: post obitum vero utrorumque res omnes supra scriptae cum omni melioratione ad praefatum Cluniense coenobium absque ullius contradictione proveniant. Ut vero precaria ista illibata inviolabilisque omni tempore permaneat, manu nostra firmavimus, et fratribus nostris corroborandam porreximus. Maiolus peccator et humilis abba, Adiblamus, Jacob, Fulcardus, Stephanus, Andreas . . . S. Duranni, Teoderici. Ego frater Clemens scripsi. Actum apud S. Saturninum, anno vicesimo tertio regnante Conrado rege. Ex hac praestaria intelligimus, praeter superiorem Fulcherii Maioli patris donationem, aliam ab ipsomet Maiolo et Cyrico ejus fratre Cluniacensibus factam de rebus, quas his litteris in precariam tradit Arnulfo episcopo [Col. 0715B] Atensi: cujus consanguineus Teutbertus in alia charta vir illustrissimus dicitur, laudaturque Raimodis ejus uxor et filius Ulricus. Sed et alias res memorat alia charta, qua Willelmus nobilissimus comes et Lucia ejus uxor Cluniacensibus sub Odilone abbate restituunt haereditatem sancti Maioli, scilicet Diliodam et Septemfontes in episcopatu Regensi. Actum apud Podii Odolinum monasterium anno Inc. 1036, ind. 5, Chunone imperatore regnante anno 10. Unde iterum perspicuum efficitur quam diti stirpe procreatus sit Maiolus, cujus parentes tot praediis ac possessionibus Cluniacum auxerunt absque gravi (ut credere par est) dispendio rei familiaris. Haec mihi consideranti dubitatio succurrit, num Folcherius Maioli avus fuerit ille Folcratus dux Arelatensium, [Col. 0715C] quem Lotharius una cum aliis comitibus rebellare molientem, in deditionem accepisse, eoque facto Provinciam ordinasse memoratur in Annalibus Fuldensibus anno 844.

12. Postquam Maiolus integris intaminatisque moribus pueritiam in patria exegisset, cum eum jam sibi vindicaret adolescentia, parentibus humana sorte praeventis (ita scribit Syrus) praediisque barbarica invasione in solitudinem redactis, divina disponente providentia natale solum coactus est deserere, ac Burgundiae partes expetere: veniensque in urbem Matiscensem, susceptus est ibi in hospitio a quodam suo propinquo, qui inter reliquos ejusdem urbis proceres nobilitatis gerebat decus. Cumque aliquandiu [Col. 0715D] in ejus moraretur diversorio, ejus fultus adminiculo, uti coepit ejusdem civitatis episcopo, qui eum liberali cernens ingenio valere, canonicorum studuit collegio copulare; qui etiam eum secretius summa hortabatur instantia, ut se virginem conservaret. Matisconensi Ecclesiae tum praeerat Berno, cujus in Cluniacenses munificentiam varia monumenta contestantur.

13. Quaenam vero sit illa clades, de qua hic agit Syrus, haud usquequaque exploratum. Duo hostium genera Provinciam per id tempus infestarunt, Hungari et Saraceni. Hi piratico more ex Hispania, in Italiam forte delati, Fraxinetum arcem ad Alpes Cotias occuparunt anno 891, eamque per multos [Col. 0716A] annos cum maximo Lombardiae et Provinciae detrimento tenuerunt, donec Hugo Italiae rex maritimo eos ac terrestri exercitu adortus, illorum navibus Graeco igne combustis, plerosque Fraxinetum relinquere et in montem Maurum se recipere coegit anno 941. Eos autem obsidione cinctos Hugo in suam potestatem facile redegisset, ni Berengarium adversarium timens, ab illorum oppugnatione destitisset, foedere cum eis ita percusso, ut pars illorum in montibus Italiam ab Suevia dirimentibus consideret, et Berengarium ex Suevia per eos montes exercitum trajicere molientem impediret. Isti eo loco positi quoscunque postea ad apostolorum limina visitanda illac iter facientes aut penitus spoliarunt, aut inhumaniter peremerunt. Eodem saeculo Hungari ex [Col. 0716B] Germania in Galliam atque Italiam saepius effusi, funestas clades intulerunt. Hi ductu Berengarii regis, quem Langobardi expulerant, anno 924 Italiam depopulati, teste Frodoardo, postea per abrupta Alpium juga transeuntes, in Galliam irruperunt. Quos Rodulfus, Cisalpinae Galliae rex, cum Hugone Viennensi inter angustias collium Alpinarum conclusit; unde inopinato per devia montis evadentes, Gothiam impetierunt, ibidem a praedictis Rodulfo et Hugone subacti. Paulo post, id est anno 933, dum Hugo rex Italiae Romam obsidet, Saraceni meatus Alpium occupant, atque vicina quaeque loca depraedantur. Biennio peracto, Hungari per Burgundiam diffusi, praedis, incendiis ac caedibus debacchantur. Tot et tam frequentes clades indubie Maiolum in [Col. 0716C] urbem Matisconem perfugere coegerunt, dum Provincia, id est patria ejus, tot cladibus infestaretur.

14. Interea temporis is canonicus Matiscone factus, Lugdunum in scholas abit, ubi Antonio praeceptore usus, homine in philosophia erudito, cujus multum convaluit (Syri haec verba sunt) non modo doctrina, verum moribus et vita. Lugdunensis academiae antiquitatem recte probat Hericus Antissiodorensis monachus in libro I de Miraculis S. Germani, ubi disserit de temporibus Constantii Lugdunensis, id est de saeculo quinto. Ea, inquit, tempestate Lugdunensium civitas prima ac praecipua Galliarum, professione quoque scientiae artiumque disciplina inter omnes extulerat caput. Ibi, quas dicunt, liberalium disciplinarum peritia, quasque ordine currere [Col. 0716D] hoc tempore fabula tantum est, eo usque convaluit, ut quantum ad scholas publicum appellaretur citramarini orbis gymnasium. Et ut aliquid rationis afferre videar, eo id argumento colligimus, quod quisquis artium profitendarum afficeretur studio, non ante professis inscribi merebatur, quam hinc explorata diligentia examinatus abiret, ubi professorum nomine eos intelligit gradus, quos magisterii et doctoris nomine censemus. Ex eorum numero erat procedente saeculo X Antonius, quem virtus et religio insulae Barbarensis praefecerat coenobio, ex Syro. Erat hic locus in meditullio Araris supra Lugdunum, celebris quondam ordinis nostri abbatia, nuper saeculari veste donata: in cujus indicibus abbatum numero [Col. 0717A] ascribendus est Antonius, cum id Syrus diserte contestetur.

15. E studiis reversus Maiolus, per cunctos gradus conscendens ecclesiasticos, cum levitarum potiretur officio, ad ejusdem usque arcem, doctrina id exigente, ab eodem est sublimatus suprascripto pontifice, id est ad archidiaconatus officium, uti Syri verba explicat Odilo. Ea in dignitate mores ad doctrinae formam componens, Christianis virtutibus, maxime in pauperum charitate excelluit: quod ipsi omnium existimationem comparavit. Verum is laudes fugiens ac popularem tumultum, identidem secedebat in oratoriolum, quod ipse reaedificaverat, sancti Michaelis, trans Ararim, ubi in orationibus pervigil, [Col. 0717B] divino famulamini manciparetur attentius. Inde in aliorum profectum se extendens, ex diversis ad se partibus clericos convenientes gratis libenterque erudiebat. Tum hominis fama quaquaversum diffusa, Vesontionensi archiepiscopo viam universae carnis ingresso, tam ipsius terrae principis, quam totius cleri consensu et populi, ad ejus culmen suscipiendum pontificatus beatus Maiolus impulsus, haudquaquam assentire voluit: quinimo eo magis ad declinandam (quae fugientes sequi solet) gloriam ardentior factus, de saeculo fugiendo sedulo cogitare coepit. Sed ut accuratius tempus, quo id contigit, investigare liceat, quaedam Maioli tum archidiaconi facta hic commemorare juvat. In his reperitur charta quaedam, qua Acbertus vir praecelsae nobilitatis a [Col. 0717C] Maymboldo seu Mainbodo episcopo Matisconensi (quem nonnulli Maguboldum mendose vocant) ecclesias quoad viveret, obtinet in fundo suae proprietatis, qui dicitur Scociacus (Escuzolles), ubi principalis ecclesia est in honore sancti Andreae, insuper capella sancti Joannis, et altera sancti Marcelli. Quibus litteris manu propria subscribunt Maymbodus episcopus, Ado abba, (dignitas ecclesiae Matisconensis) et Mayolus archidiaconus, anno tertio Ludovici regis, Christi 939. Item anno ejusdem regis sexto idem Maimbodus nobili viro Achardo terram suae ecclesiae, sitam in pago Forense, locat: ejusque rei instrumento inter alios manum ac signum apponit Mayolus archidiaconus ante Adonem abbatem. Itaque ad id usque tempus archidiaconus esse perseveravit [Col. 0717D] Maiolus, nempe ad annum Ludovici regis sextum, qui Christi annus 942 erat, idemque primus Aymardi abbatis Cluniacensis post mortem Odonis.

16. Cum ejusmodi moribus polleret Maiolus, Vesontionensi archiepiscopo viam universae carnis ingresso, tam ipsius terrae principis quam totius cleri consensu et populi, ad ejus culmen suscipiendum pontificatus impellitur. Quod ipse prae modestia constanter recusavit. Id a Syro et Nalgodo memoriae proditum est, nec mirum si praetermissum ab Odilone, qui etiam de recusata summi pontificatus dignitate siluit. Quippe qui Maioli breve elogium potius excurrendo adornavit quam vitam accuratam composuit. Maioli loco electus est in sedem Vesontionsem [Col. 0718A] Gerfredus, cujus decessorem penitus perspectum non habeo.



III. Maioli conversio ad vitam monasticam. Abbatialis electio.

16*. Aymardo abbate Maiolus Cluniacum requenter accedebat, et cum fratribus frequens habebat colloquium et spiritale contubernium, referente Odilone, quibus in votis erat ut eum possent sibi acquirere fratrem, quem postmodum mererentur habere et patrem. In hujus vero conversionis obsequio multum valuit venerabilis viri Hildebranni dulcis collocutio et spiritalis suggestio. Hic cum esset ex prioribus Cluniacensibus monachis et ejusdem monasterii praepositus, bis invitatus est ut officium abbatiae susciperet, sed noluit; quia semper plus [Col. 0718B] obedire quam praecipere, et magis subesse quam praeesse voluit. Hanc vero Maioli conversionem non solum in Hildebrannum priorem, sed etiam in Aymardi meritum patientiae et innocentis vitae, ob quam tanto talique a Christo ditatus est munere, ut ejus tempore ad amorem monastici ordinis auctor nostrae salutis beatum Maiolum dignatus sit accersere.

17. Monachus factus, singulari prae caeteris praeeminebat virtute, ait Syrus: eumque Aymardus bibliothecae praeficiens, apocrisiariatus officium eidem injunxit, de caetero a Virgilii aliorumque profanorum auctorum lectione abstinens, aliosque fratres ab ea deterrens. Apocrisiarius est qui custodit ecclesiae thesaurum, et in cujus manu est quidquid [Col. 0718C] a popularibus ad altaria offertur. Udalricus auctor in lib. III Consuetudinum Cluniacensium cap. 12. Ad idem officium pertinuisse videtur, ut si qua negotia foras exsequenda erant, eorum gratia mitteretur apocrisiarius, ut apud Romanos. Maiolus quippe aliquando missus est Romam ab Aymardo negotiorum causa; eoque in itinere Yporediae (Yvre) (quae urbs est episcopalis sub archiepiscopo Taurinensi) Heldricum monachum aegrotantem sacri olei unctione sanat. Fuerat is quondam in Italia inter caeteros palatinos honorabilis; qui uxori cum magna rerum temporali copia abrenuntians, deposito cingulo Cluniacum se conferens, beati Benedicti se subdidit proposito, et quidem Maioli fama impulsus, ut tradit Syrus in lib. II. An is sit Heldricus, qui sancti [Col. 0718D] Germani apud Antissiodorum abbas fuit, inferius expendemus. Unctionis sacramentum appellat Nalgodus eum ritum, quo Heldricus a Maiolo sanatus est. Huc spectant ea quae diximus in praefatione saeculi primi de ejusmodi unctionibus

18. Praedictum apocrisiariatus officium item probant alia quaedam negotia, quorum exsecutor Maiolus monachus fuit. Nam anno 11 Ludovici regis Hildebrandus et Maiolus placitarunt coram Leotaldo comite, Walterio vicecomite, aliisque horum fidelibus (alibi primates appellant) pro quibusdam terris Cluniaco datis, quae a nonnullis occupabantur. Item anno secundo Lotharii regis Eldebrandus et Maiolus monachi Clunienses mittuntur ab abbate Eymardo [Col. 0719A] ad Maimbodum episcopum Matisconensem in synodo existentem, petituri ab eo decimas ecclesiarum sancti Andreae in Evranda, et sancti Boniti. Haec aliaque facta apprime demonstrant Cluniacensem praepositum, qualis erat Hildebrandus, atque apocrisiarium curam gessisse de temporalibus causis. Deinde collatione facta prioris istius facti, quod anno 11 Ludovici regis a Maiolo jam monacho gestum est, cum alio superiori, cui idem tum archidiaconus anno sexto ipsius Ludovici subscripsit, manifeste colligimus Maiolum saeculo nuntium remisisse anno septimo vel octavo regni Ludovici, id est anno 943 vel insequente.



IV. Ejusdem electio in abbatem Cluniacensem. Acta sub ejus regimine.

[Col. 0719B] 19. Neque id obscure indicat tempus, quo Aymardus eum sibi successorem allegit. Maiolus enim jam inde ab anno 13 Ludovici abbas dictus est, ut ex quibusdam instrumentis in elogio Aymardi ostendimus. Atqui sexto anno (ut fertur) conversionis suae a saeculo Aymardi vicarium ac successorem designatum fuisse Odilo tradit. Itaque si ab anno Ludovici tertio decimo detrahas annos sex, remanebit annus septimus, quem Maioli conversione illustrem fuisse proinde existimare licet. At quo minus ejus electionem sub Ludovico Transmarino reponamus, illud obstare videtur, quod anno secundo Lotharii regis, Ludovici filii ac successoris, quo anno Maiolus cum Hildebrando ad Maimbodi synodum pro decimis Evrandae et sancti Boniti missus est, ipsius [Col. 0719C] nomen in charta Eldebrando postponitur, neque abbas, sed tantum monachus appellatur. Verum praeter ea quae ad prius illud probandum in elogio Aymardi adducta sunt, occurrit et aliud argumentum ex litteris donationis Maytrami cujusdam, qui ad locum Celsinianas et domno Maiolo abbati dedit villam de Becedas mense Februario, regnante Ludovico rege Francorum. Unde consequens est, Maiolum regnante Ludovico jam abbatem audiisse. At quoniam Aymardus non ita regimen in eum rejecerat, ut primis annis nihil omnino gesserit, ut in elogio Aymardi a nobis dictum est, contigit, ut Maiolus, qui potius coadjutor censebatur, aliquando abbas a saecularibus in publicis instrumentis, aliquando monachus appellaretur, maxime in iis actis [Col. 0719D] quae curante Aymardo gerebat. Id innuere videtur Chronicon Malleacense, ubi Maiolus dicitur, anno 961, sexto anno ordinationis suae suscepisse curam Cluniacensis coenobii, id est integrum regimen in se suscepisse anno sexto a sua electione, tametsi ex dictis dicendum esset anno 12. Ejus porro litteras electionis in ipsius Aymardi elogio retulimus, quarum fragmentum etiam Syrus refert; ibidemque ex Petro Damiani factum insigne retulimus, in quo Maioli modestiae egregium specimen apparet. Nam ab Aymardo privatam sedem repetere jussus, assensit non gravate, idemque abbatis cathedram (increpito per Aymardum cellerario, qui in ipsum petulanter locutus fuerat) eadem facilitate repetiit.

[Col. 0720A] 20. Per id communis administrationis tempus, alterutrius abbatis nomine instrumenta publica insignita erant, qualia in elogio Aymardi observare licet. His addo in praesens chartam Girbergae, ecclesiam sancti Mauricii in comitatu Cabilonensi in villa Breugis et villa Canna concedentis, sicut Ardradus episcopus tenuit, anno tertio Lotharii regis. Addo etiam chartam Gauzberti cujusdam, qui alodum suum, cui vetusto vocabulo Latina rusticitas Petrafixa nomen indidit, situm in suburbio Brivatensi, Heymardo abbati, ac monachis Celsinianas incolentibus, perpetuo jure dedit pro remedio animae suae et senioris sui Bertrandi ac Stephani filii ejus. Actum est hoc apud Celsinianas mense Januario, anno quarto regnante Lothario rege, ab Incarnatione [Col. 0720B] Domini 958. Eodem anno mense Decembri Maiolus abbas quasdam terras in pago Matisconensi, in villa Materiaco aliisque emit pretio 400 solidorum. Biennio post Adalradus res suas in villa de Persezeel, vicaria Ycionensi, tradit sanctuario, quod dicitur Celsinanias, instituens haeredes monachos, ibidem Deo nocte ac die servientes, quibus moderatur reverens paternitas domni Maioli praecipui patris. Data in mense Februario, 11 die ipsius mensis anno Dominicae incarnationis 960, anno autem imperii Lotharii regis Francigenae IV (legendum VI) secundae olympiadis. Anno superiore Lotharius rex, postulante Gerberga regina matre sua, monasterium sancti Amandi in comitatu Trahesino (Nantuense vocant) quod absque [Col. 0720C] rectoribus veluti in inhabitabilibus locis situm erat, Cluniaco subjicit, ut in quantum Deus suppeditaverit consilium, illud construatur in habitabilibus locis. Datum IX Kal. Decemb. anno 5 Lotharii regis, indict. 3, in Divionensi palatio. Sed hoc loco in memoriam revocanda est superius edita praestaria Maioli abbatis in gratiam Arnulfi Atensis episcopi de quibusdam rebus suis haereditariis in Provincia sitis, facta anno 23 Conradi regis, qui annus Christi anno 960 respondet. Dein anno 962 Albericus comes, Leotaldi filius, Maiolo abbati et monachis ejus multa donat in pago Matisconensi anno 8 Lotharii regis. Praeterea anno decimo ejusdem Amblardus Lugdunensis pontifex ipsismet Maiolo et fratribus dat ecclesiam [Col. 0720D] sanctae Mariae de Cantumerula in pago Arvernico. et in vicaria Randerensi, et vineam cum silva apud Vetreriam, et in pago Claromontense villam Luxiacum. Ejus litteris subscribunt Stephanus episcopus Arvernorum et Rotbertus abbas anno 11 Lotharii. Maiolus humilis abbas et Heymardus abbas subscribunt cuidam praestariae, duobus levitis factae, de rebus sitis in pago Cabilonensi. Ab eo annuo nulla ulterius mentio est Aymardi abbatis, sed omnia instrumenta solum Maiolum abbatem praeferunt. Quaedam commemorare operae pretium puto.

21. In Cluniacensi archivo inveniuntur plura diplomata Ottonum imperatorum. Unum est placitum datum in civitate Papia, in caminata salae domus [Col. 0721A] Lietefredi Ticinensis episcopi, post capitium ecclesiae sancti Cyri confessoris, ubi ejus corpus sanctum quiescit, residente Otberto marchione comite palatii, ut justitiam inter homines discerneret cum aliis judicibus. Ad cujus praesentiam domnus Maiolus Cluniacensis abbas venit, et repraesentavit duo monimina seu instrumenta, unum nomine Ottonum imperatorum datum 16 Julii anno 6 regni in Italia, continens, quomodo Gaidulfus filius Petri judicis quasdam terras emisset, ubi erat capella una in honore sanctae Mariae juxta Papiam seu etiam sancti Michaelis, easque cum capella Maiolo abbati dedisset, ut monachi sub norma sancti Benedicti viventes ibi in perpetuum habitarent et orarent pro anima Liutardi Cumani episcopi: alia item monimina [Col. 0721B] donationum aliquot eidem factarum; postulavitque ut contra invasores sibi confirmarentur. Quod et praestitum est tempore regni duorum Ottonum patris et filii anno 6 regni Italici Ottonis junioris, indict. 10, lege Ottonis majoris, et junioris anno 1. Haec cella postea S. Maioli dicta est. Idem qui supra Otbertus marchio et comes palatii monasterio quod Clugnes dicitur, donat quaecunque habebat super fluvium Padi infra castrum Vicopiculo, etc., anno senioris Ottonis 10, Junioris 4, ind. 14. Praeter ea invenio Ottonis primi diploma duplex, unum in quo haec leguntur: Recipimus Oddonem abbatem sub nostri tuitione mundiburdi cum abbatia sancti Sabini, in loco qui dicitur Tuscana. Datum 8 Id. Julii anno Inc. 969, Ottonis 8, indict. 12. Actum in [Col. 0721C] Plista. Quis sit Odo iste abbas, quodve ejus monasterium, non capio. Fortasse id in Italia situm erat. Idem Otto ad preces conjugis suae Adeleidis monasterio sancti Petri Ticinensi concedit vineam, quae fuit cujusdam presbyteri de cardine Ticinensis ecclesiae, et ad jus regni sui tunc pertinebat. Ad haec anno sexto regnantibus in Italia Ottone et Ottone filio, Ingelbaudus quidam, filius Ansegisi, vivens lege Saliga, donat quaedam praedia in comitatu Viennensi ad monasterium Cluniacum, per cultellum, festucam nodatam, per vuantonem et vuasonem terrae in manus domni Maioli abbatis.

22. Anno 36 Conradi regis Maiolus abbas in precariam nonnulla tradit Hugoni filio Lamberti comitis, in haec verba. Notum sit omnibus sacri coenobii [Col. 0721D] Cluniacensis abbatibus atque monachis quibusque futuris, quod ego frater Maiolus praedicti coenobii, licet indignus, abbas, una cum consensu fratrum, res juris nostri cuidam nobili viro Hugoni, Almodi ejus uxori, et Stephano eorum filio, atque ejusdem primogenito (nos hodie ad tres vitas diceremus) villam Ambariacum concedimus, etc. Subscribunt Maiolus humillimus abbas, Vivianus prior, Ermenfredus episcopus, Balduinus, deinde alii monachi numero 25. Haec anno 973. Per idem tempus Joannes papa XIII monasterium Cluniense, cui sapienter, inquit, et beate praeest charissimus filius noster domnus Maiolus abbas, commendat episcopis Galliarum, Stephanum Arvernensem episcopum compellans, ut [Col. 0722A] pro insita sua bonitate Amblardum fidelem suum ad restitutionem Celsinianensi coenobio faciendam compellat, Adonem etiam Matisconensem antistitem obtestatus, in hunc modum: Res quoque exigit ut tibi aliqua dicamus, frater charissime et amande domne Ado episcope, quem licet non viderimus, ex nomine novimus in omni spirituali bonitate. Efflagitamus itaque benignissimam tuae paternitatis dulcedinem, ut quo vicinior esse videris praefati monasterii scholae, eo tua protectio pro tuo posse celerior fratrum necessitatibus occurrat, qui te ex abundanti charitate diligunt, et ulnis totius amoris perfectissime ambiunt et amplecti desiderant. Quocirca Cluniensis monasterii semper esto protector, sicut B. Petri es fidelis amator. Haec bulla caret notis chronicis in [Col. 0722B] Bullario Cluniacensi.

23. Anno 20 Lotharii regis Albericus comes Matisconensis et Ermentrudis ejus conjux Cluniacensibus sub Maiolo dant multa praedia in villa Aponiaco (Apogny). Anno vero 978, indict. 6, Lugduni coram populi multitudine Amblardus episcopus Lugdunensis dedit res suas in pago Arvernico fratribus Cluniensis monasterii, ut cellam aedificarent in villa Nisiaco (Nizy) in agro Tyernense, in vicaria Doratense, hoc est villam Genretam, Montembriosonem, etc. Legimus ejusdem Amblardi hac de re instrumentum, in quo ait se haec Deo et sanctis apostolis Petro et Paulo donare, quatenus monachi Cluniacensis loci in Nisiaco cellam Deo dicatam sibi construerent in honore beati Petri principis apostolorum, [Col. 0722C] sub regula sancti Benedicti monachorum patris Deo militantes; praecipitque vadiatoribus suis, id est testamenti sui exsecutoribus (eleemosynarios alii appellant), ut chartam de hac donatione faciant. Quod quidem continuo praestant Andreas praepositus, Ornadus decanus, Gundramnus abbas, Hugo abbas (dignitates Ecclesiae Lugdunensis), Augendus canonicus, Stephanus diaconus, Pontio canonicus, et Hugo laicus. Nisiaci hactenus est prioratus Cluniacensis.

24. Benedictus papa VII ordinandum tradidit Lirinense monasterium Maiolo abbati Cluniacensi, ut legit noster Stephanotius in Tabulario Lirinensi. Exstat ejus rei pontificium diploma in Bullario Cluniacensi, datum anno 4 pontificatus Benedicti VII, [Col. 0722D] imperii Ottonis anno 11, mense Maio, indict. 6. In ea bulla fit mentio etiam de Arluco (S. Etienne d'Arluc) monasterio, modo destructo: quod sanctus Honoratus pro sanctimonialibus construxerat in monte peramoeno ad littus maris et ad ripam fluvii Siagnae (la Siagne), ubi Angarisma praeerat sancto Aigulfo abbate. Sed insignis est prae caeteris charta Rodulfi Cabilonensis episcopi, in qua Ageus canonicus adiit nostrae, inquit, munificentiae serenitatem, rogans, ut Cluniensibus monachis et domno Maiolo abbati domum cum area juxta muros urbis ex una parte, ex alia juxta claustra canonicorum cum canonia quam ab ineunte aetate obtinuerat, aeternaliter daret. Quod ait se ultro facere ex consensu [Col. 0723A] clericorum suorum, maxime cum tanti viri Maioli gloriam ab ipso Domino mutuatam et aure percipimus, et intuitu proprii luminis nihil in ejus dilectione conniventes quotidie perspicimus. Ille enim ut vere est Galliarum jubar ad tempus exortum, nostris saeculis admirandum, et, si potis est, omnibus imitandum. Quo elogio luculentius nihil afferri potest de homine vivente: neque ullam invenio ante id tempus datam Cluniacensibus praebendam (quam vocant) canonicorum; plures postea sub Odilone et Hugone abbatibus. Subscribunt isti chartae post Rodulfum Adalais comitissa, Hugo filius ejus, Rotbertus vicecomes, cum canonicis, anno 26 Lotharii regis.

25. Anno 34 Lotharii regis, id est anno 980, Gaufredus comes atque uxor ejus Adeleidis donant ad [Col. 0723B] locum Cluniacum, ubi Maiolus erat abbas, res suas sitas in pago Cabilonensi, in fine Jemulacensi, villa Fusciaco. Subscribunt Gaufredus comes, Adeleidis ejus uxor, et Hugo filius ejus, nempe Adeleidis ex Lamberto comite, priori ejus conjuge. Anno 26 Lotharii, Wido vicecomes Arvernicae civitatis et Ausenda ejus conjux dant ecclesiam sanctae Mariae de Bellomonte in pago Cabilonensi sub Maiolo item abbate.

26. Anno 981 Milo episcopus Matisconensis ecclesiam sancti Germani in villa Rofeio, et ecclesiam sanctae Mariae in villa Pedrono in synodo sua Maiolo abbati ejusque monachis concedit cum decimis et omnibus ad eas pertinentibus, salvo servitio synodali, paratis et eulogiis. Anno 28 [Col. 0723C] Lotharii regis, Lambertus comes et Adeleis ejus uxor dant Cluniaco ecclesiam sancti Martini de Ingheto in pago Augustodunensi. Praetereo multas alias ecclesias, quas tum Burcardus Lugdunensis archiepiscopus cum consensu praepositi et abbatis Hugonis, tum Roclenus homo laicus in dioecesi Lugdunensi regnante Conrado ab anno regni ejus trigesimo ad quadragesimum; tum Walterius Aeduensis episcopus anno 29 Lotharii regis, aliique Cluniacensibus monachis contulerunt: ex quibus Walterius dedit ecclesiam de Montemelardi, et ecclesiam sanctae Mariae in villa Vallis, et ecclesiam sancti Germani in villa Tirinaco, ubi praedicti monachi, inquit, in obedientia quotidie assistunt.

[Col. 0723D] 27. Anno 30 Lotharii regis, id est anno 984, Maiolus Cluniacensis et Valorgus Luxoviensis abbates aliqua inter sese commutant in villis Salustriaco et Danaico pagi Matisconensis: ubi antea Aymardus abbas cum Guidone abbate item Luxoviensi quaedam permutaverat. Eodem anno Aynus Matisconensis archidiaconus Cluniaco dat vineas sitas in pago Cabilonensi, villa Fusciaco: confirmant Rotdulfus episcopus, Gauzfredus comes, et Adeleis comitissa.

28. Anno 985 Lambertus comes Valentinensis tradit locum ad construendum monasterium in honorem sancti Marcelli. Litterae hac de re confectae sic habent prologo et nonnullis omissis: Ego Lambertus [Col. 0724A] et uxor mea Falectrudis donamus aliquid de res nostras proprias Deo, et S. Marcello, et monachis istis, id est Odoino atque Duranno, et ad illos qui ad locum B. Marcelli venerint, et ibi in unum communiter habitaverint, pro remedio animarum nostrarum, et pro filiis nostris Ademaro atque Lamberto, et ut ecclesia B. Marcelli reaedificetur, monasteriumque ibi faciatur, nullique loco ipsa ecclesia nec ipse locus subjectus sit, nisi ad S. Petrum principem apostolorum: omnique tempore ad Romam monachi ibidem pariter habitantes ad quintum annum quinque solidos in censum reddant. Abbatem enim in locum B. Marcelli, quae dicitur Fellinis, non habeat qui regulam S. Benedicti non teneat, et secundum eam non vivat; nullique monachi ibi habitent, [Col. 0724B] qui fraternam et communem vitam bene non custodierint. Si enim aliquis homo aut aliqua persona propter aurum, vel propter argentum, aut propter aliquam facultatem abbatem in locum B. Marcelli mittere voluerit; omnes sancti sint ei contrarii, et B. Benedictus cum grege monachorum suorum . . . . . Sunt ergo ipsae res sitae in comitatu Valentinense, hoc est mons quae appellatur Alavinea, et mons quae vocatur Medialuna . . . Donamus, donatumque in perpetuum esse volumus in alimonia et stipendio monachorum, et susceptione hospitum, et peregrinorum et orphanorum, in jam dicto loco sub regula jam dicti patris Benedicti servientium, pro remedio animae meae, nec non et pro remedio patris mei Guntardi, et pro matre mea Ermengarde, etc. Subscribit [Col. 0724C] inter alios Richardus filius Lamberti. Hanc donationem confirmat Conradus rex anno 46 regni sui. Ademarus comes et uxor ejus Roteldis Odiloni abbati iterum eum prioratum restituerunt anno 1035. De eo prioratu vide bibliothecam Cluniacensem, col. 1727

29. Anno 986, qui obitu Lotharii Francorum regis praeditus est, Maiolo ejusque monachis datur vinea apud Noglas villam pagi Matisconensis, anno primo Ludovici regis, qui Lotharii filius ac successor fuit. De eodem Ludovico rege interpretanda est charta, qua canonicus quidam Aniciensis aedes suas igne consumptas, infra claustra canonicorum sitas restituit, donatque Maiolo et Cluniacensibus, anno quo Ludovicus rex in adolescentia vitam finivit. [Col. 0724D] Datum quinta feria III Id. Augusti. In quodam brevi chronico regum Franciae, quod manu exaratum habetur in bibliotheca Patrum Carmelitarum Cantoennensium apud Clarummontem, de postremis secundae stirpis Francicae regibus eorumque annis regni ita legitur: Chlotharius 31, Ludovicus 1, Carolus frater ejus 6 mensibus, Hugo alienus 9. Hic filius Hugonis comitis Parisiensis ex Hawide sorore Othonis coepit regnare anno Domini 987, et regnum usurpavit. Et in alio: Ludovicus Ultramarinus genuit Lotharium, Lotharius genuit Ludovicum, qui adhuc puer Blanchiam cepit in uxorem, in quo etiam reges de familia Caroli Magni defecerunt. Huic quoque ex alia familia successit [Col. 0725A] Hugo in regnum, Hugonis Magni filius, cui successit Rotbertus filius ejus in regno. Huic autem successit filius ejus Ainricus, qui modo Deo protegente, prout potest, regnum Franciae gubernat. Haec ex nostro Stephanotio accepimus. Charta quaedam, numero 326 in Chartario Maioli, notatur anno 5 Hugonis regis, Carolo truso in carcere, qui Ludovici patruus erat, dux Lotharingiae.

30. Anno 988 Maiolo et Cluniacensibus a quodam clerico, nomine Richardo, datur ecclesia sancti Andreae in pago Vapinse (de Gap), cum ipsa villa Rosanis, castro Risone, villis Sorbaria, Gemma, etc. tum in comitatu Vasinse (de Vaison), infra terminos castri Malancenae sex mansi, medietas castri Minson, etc., ut ibi, id est in praedicta ecclesia, [Col. 0725B] perpetuo degant monachi.

31. Hucusque res actae sub Maiolo solo abbate, qui anno 991 Odilonem sibi substituendum curavit; unde pleraque acta Odiloni soli ascripta sunt, ut dicemus in sequenti capite 8. Sed priusquam hinc discedo, memoranda sunt reliqua acta duo per Maiolum abbatem, notis chronicis destituta, quorum unum est de concessione coenobii sancti Marcelli apud Cabilonem, de qua sic charta Tetbaldi comitis Cabilonensis, ex chartario S. Marcelli et ex Bibliotheca Cluniacensi, col. 314. Ego in Dei nomine Tetbaldus comes Cabilonensium omnibus filiis sanctae Ecclesiae in Domino salutem. Audivi a praedecessoribus meis et vicinis antiquis viris quod nobilissimus comes Gaufredus, qui post mortem praestantissimi [Col. 0725C] et Christianissimi comitis avi mei Lamberti accepit ejus conjugem aviam meam Adheleidam comitissam, accessit ad beatae recordationis abbatem Maiolum, et commendavit illi monasterium in suburbio Cabilonensium civitatis a Guntramno nobilissimo et religioso rege magnifice constructum, ubi requiescit corpus B. Marcelli martyris, eo tenore, ut religionem monastici ordinis, quae pene ibi abolita fuerat, reformaret, et terram et possessiones ad ipsum locum pertinentes excoleret, et ut ipse et successores ejus Cluniacenses abbates monasterium perpetualiter haberent et possiderent. Hanc autem commendationem sive donationem fecit supradictus comes Gaufredus domno Maiolo cum consilio conjugis suae Adeleidis et filii ejus Hugonis, [Col. 0725D] tunc clerici, postea episcopi, adjuvante et laudante Henrico duce. Postea vero regnante serenissimo rege Rotberto avunculus meus domnus Hugo comes et episcopus, praesente ipso rege et comitibus et episcopis istius patriae, monasterii donum tradidit domno Odiloni abbati, successori abbatis Maioli, ut ipse jure antecessoris sui locum haberet, teneret ac possideret. Ego vero gratia Dei comes Tetbaldus quod antecessores mei et parentes Deo et sancto Petro et loco Cluniacensi dederunt, laudo, volo et firmo, et uxori meae et meis fidelibus laudare et firmare facio, etc. Signum Tetbaldi comitis, S. Ermentrudis ejus conjugis, etc.

32. Alia charta est Maioli abbatis, qua Humberto [Col. 0726A] de Bellojoco quasdam obedientias commendat sub hoc titulo: Notitia commendationis, quam venerabilis memoriae Maiolus fecit Humberto de Bellojoco de his obedientiis, Algoia, Pola, Scotiolas, Arpajaco, ita dicens: Commendo tibi has supranominatas obedientias ad custodiendum ac defendendum a malis et perversis hominibus, in loco satisfactionis et emendationis pro innumeris malis, quae nobis fecisti, pro quibus te excommunicare debebamus: ita tamen, ut pauperibus nostris reddas quae tu eis tulisti. Facio autem hanc commendationem tibi, non ut aliquem censum per consuetudinem requiras in his obedientiis; quod cum summa diligentia et animadversione interdico et excommunico, nisi tantum si transitum habueris juxta obedientiam [Col. 0726B] cum 6 aut 10 militibus, et monachus spontanee te admonuerit, reficias, et post refectionem viam tuam teneas, nec praesumas ibi jacere. S. Alberici comitis qui hanc notitiam laudavit. Ubi vides obedientiae vocabulum jam sumptum saeculo X pro ministerio seu cella, cui unus pluresve monachi praefecti erant. Hactenus instrumenta praecipua sub Maiolo facta retulimus, quae omnia non Maiolo ipsi, sed vel monasterio Cluniacensi, cui Maiolus praeerat, vel monachis, vel certe in manus Maioli abbatis facta dicuntur, uti et quaevis aliae donationes monasteriis factae: quo magis mirari subit nonnullos homines, quia abbati non monachis quaslibet donationes factas fuisse audent affirmare, contra certam et exploratam veterum traditionem. Omnes [Col. 0726C] chartae sub Maiolo conditae sunt numero 859.



V. Monasteria per Maiolum reformata.

33. Postquam varias donationes Cluniaco factas retulimus, nunc de caeteris ejus factis agendum est: quo in genere multa de ejus virtutibus tradit Syrus, quae hoc loco repetere non juvat. Nonnulla retulisse sufficiat, quae illustratione indigent. In primis commemoranda venit ejus familiaritas cum Ottone Magno seu primo ejusque filio Ottone secundo, et cum Adheleide Augusta prioris uxore, quae eum ad restituendam in multis monasteriis regularem disciplinam adhibuit. De Ottone Magno haec Syrus memoriae prodidit in lib. II: Magnus Otto, qui tunc temporis rempublicam gubernabat, tanti viri virtute plurimorum relatione comperta, ejus [Col. 0726D] praesentiam ardentius cupiebat. Hic enim vir, licet imperiali potiretur fastigio, magna tamen erat illi circa monasteria devotio; quia nequaquam se feliciter imperium sperabat tenere, nisi summo Regi studeret non displicere. Et ideo saepius ingemiscebat, dum qui per religionis habitum Deo se devoverant, saeculari intentos negotio ire per abrupta cernebat. Et infra. Huic conjunx Adheleis inhaerebat, quae Deo amabilis et omnibus diligibilis, ita regali copulabatur toro, ut mentem castam omni custodia Regi servaret superno. Subdit Syrus Maiolum venisse in amborum notitiam praesertim ex relatu Heldrici inter palatinos praecipui. Unde factum est, ut Otto Maiolum accerseret. Quem [Col. 0727A] adeo pro salutari dilexit doctrina, ut quae in Italia sibi subdebantur et Germania, ejus ordinationi vellet committere. In his beati Apollinaris coenobium, quod per viginti quatuor stadiorum spatium a Ravennate urbe fertur sepositum, ad beati Benedicti instituit (id est restituit) tramitem, ibique suum ordinavit abbatem. Praeterea imperatricis non contemnendae petitionis tunc exoratus instantia, juxta Ticinensem urbem desudare coepit in fabrica. Id accidisse puto anno 966, quo Maiolus Ticini erat, ex dictis supra num. 21. Classense appellabatur sancti Apollinaris Ravennense monasterium: de Ticinensi ita scribit Odilo in lib. I de Vita Adalheidis imperatricis. Postmodum in Italia juxta Ticinensem urbem monasterium a fundamentis [Col. 0727B] incoepit, et ad honorem Salvatoris mundi imperiali auctoritate et sua largissima donatione perfecit, ac jam dicto Maiolo ordinandum regulariter tradidit. Monasterium in Coeloaureo interpretatur Nalgodus, quod longe ante id tempus a Liutprando conditum fuisse diximus in saeculo III, ubi de translatione S. Augustini et de Vita S. Appiani. Maioli etiam opera usus est Sigefridus Parmensis antistes, qui mellifluis ejus admonitionibus multa ad coenobialem usum apta constituit in Parmensi coenobio sancti Joannis evangelistae, ut snperius vidimus in Actis sancti Joannis primi ejus loci abbatis.

34. Per idem tempus Maiolus Romam venturus (sic rem memorat Petrus Damiani in opusculo 33) praecepit cuidam fratri ut secum pergeret, quia [Col. 0727C] sicut rogatus fuerat, eum in monasterio sancti Pauli priorem constituere decrevisset. Ille vero nonnulla difficultatis obstacula reluctatus opposuit, et modo hoc, modo illud, tandem obstinatus obedire contempsit. Maiolus autem inobedientiam fratris aequanimiter tulit, eoque relicto, itinere quod decreverat commeavit. Cumque frater in monasterio per inobedientiam remansisset, et reliqui fratres in eum vehementer inveherent, tandem ad cor reversus, post Maiolum festinanter acceleravit. Mox ad quemdam fluvium pervenit, cujus vir Domini jam vada transierat, et super ripam adhuc alteram consistebat. Cum itaque monachus in citeriori se fluminis crepidine figeret, quoniam absente navigio transitum non haberet, videns procul astare magistrum, [Col. 0727D] quod solum potuit, praesto corruens in terram se humiliter stravit; et quia veniam deprecans per oris organum forte non posset audire clamorem, de toto corpore linguam fecit. Quod dum Maiolus eminus aspexit, quid hoc esset incunctanter agnovit: moxque misso remigio transferri ad se monachum fecit; quem praesto vir Dei ad quid venisset inquirit. At ille simul et de praeteritis veniam deprecatur, et impleturum se de caeteris quidquid injungeret pollicetur. Tum ille: Vis, inquit, absque dubio poenitentiam. Quo respondente: Volo. Protinus addidit: Huic igitur osculum praebe: nam casu tuberosae cutis illic leprosus astabat. Ille confestim in ejus osculum ruit, moxque lepra mundati corporis [Col. 0728A] prorsus evanuit. Ex his ita infert Petrus Damiani: Sic sancta obedientia fructum suae humilitatis invenit, dummodo veniam se corrigendo promeruit. Sed et signum insuper tam perspicuae virtutis ostendit: et cui superbia pene potuit apostaticam inferre perniciem, humilitas dedit apostolicam exhibere virtutem.

35. Redeo ad restitutam per Maiolum in monasteriis etiam Germanicis disciplinam, ex quibus nulla Syrus aliive signanter enuntiant, nisi quod Syrus Aldebaldum in epistola vitae praefixa, missum in Germaniam, secum asportasse dicit Maioli Vitam, quam postea Odilo in coenobio Morbacensi repererit; quod argumento est ipsum locum suscepisse normam monasterii Cluniacensis. De Paterniaco, quod [Col. 0728B] in dioecesi Lausanensi situm est, ita S. Odilo in Vita Adalheidis Augustae. In patris vero Ruodolfi videlicet et nobilissimi regis, et domini Chuonradi fratris, regni loco, videlicet Paterniaco, ubi matrem reginam vocabulo Bertam, Deo in omni humilitate devotam, sepulturae tradidit, in honorem Dei Genitricis monasterium condidit, et sanctissimo patri Maiolo suisque successoribus sua munificentia, et fratris sui Chuonradi regis praecepto ordinandum perpetuo commisit. Sed hoc novae institutionis erat, non reformationis, de quo rursus in Actis sancti Odilonis.

36. At nullibi Cluniacensis disciplina tam late propagata est atque in coenobiis Gallicanis, quorum non pauca Maiolus abbas in meliorem statum revocavit. [Col. 0728C] In eorum numero praecipua sunt Majus monasterium, Antissiodorense sancti Germani, Reomaense sancti Joannis, Divionense S. Benigni, Fossatense sancti Mauri, aliaque de quorum nonnullis in superiori capite jam dictum est.

37. Quid in Majori monasterio apud Turonos Maiolus praestiterit, docet in bibliotheca Cluniacensi fragmentum ex gestis abbatum ejus loci, alibi ex integro editis. Ibi quippe legitur, Odonem comitem, suggerente uxore sua Hermengarde, a Cluniaco tredecim bonae vitae et opinionis monachos obtinuisse, et in locum clericorum saecularium, qui apud Majus monasterium tum degebant, substituisse: ex quibus unum ex tredecim, Stephani papae et regis Roberti vigente imperio, in abbatem sibi elegerint. Sed allucinatur [Col. 0728D] auctor in Stephano papa, siquidem nullus eo nomine pontifex Maiolo abbate sedem Romanam gubernavit. Stephanus enim VIII anno 943 decessit, et Stephanus IX nonnisi anno 1057 pontificatum iniit. Subdit auctor pontificem in monachum benedixisse Odonem comitem, et privilegii sui auctoritate liberam concessisse eligendi abbatis facultatem, a Cluniaco absolutam, Rotberti regis auctoritate approbatam, et Maiolum quidem principio restitisse, sed tandem audita privilegiarum mentione acquievisse. Quae ut vera sint, vereor ut omnia ad Maioli tempus referri possint. Nam econtrario Maiolus initio abbatis nomen eo in loco tulit, ut docet charta Herlanni levitae, et sui vice postea Gislebertum [Col. 0729A] abbatem institui curavit, ut alias dicemus. Idem asserit chronographus Malleacensis, qui Guitbertum primum Majoris monasterii abbatem post Maiolum vocat ad ann. 994 (CHESNI tom. II, pag. 836). Ad reformationem hanc pertinet Gerberti epistola abbati Majoris monasterii scripta, in qua haec verba: Servat natura vices, terraque bona, non suo judicio diu infecunda, flores fructusque parturit. Ecce enim beati Martini cellula monachorum agmina jam dudum emortua resuscitat, Martini virtus in suis discipulis dignoscitur. E quibus beatae conversationis alumnum, tanquam exemplar vitae et morum, accepisse Osulfum gaudemus. Haec epistola in editis hunc titulum praefert: Adalberto archiepiscopo abbati Majoris monasterii. Sed legendum puto, [Col. 0729B] Adalbero archiepiscopus, ut haec epistola scripta sit a Gerberto in persona Adalberonis Remorum archiepiscopi, uti et aliae quaedam.

38. Venio ad Antissiodorense sancti Germani monasterium, de quo haec legimus in historia episcoporum Antissiodorensium capite 47 in Heriberto episcopo his verbis: Hujus ergo pontificatus tempore, dux Henricus ejus frater, ut erat totius religiositatis amator, monasterium beati Germani domno Maiolo commisit abbati, qualiter videlicet regularis normae tramitem inibi constitueret, sicut per multa loca tam in Italia quam in Gallia dignoscebatur fecisse monachorum. Longo enim jam transacto tempore, locus ibidem absque abbate a praepositis regebatur. Qui gratanter illum suscipiens, [Col. 0729C] regulari districtione quaeque repererat devia, ad unguem correxit. Postmodum vero vir sanctus ac venerabilis Maiolus praefecit ibidem virum honorabilem Heldricum abbatem, qui et ipse praedictum locum ad regularis beati Benedicti tramitis informavit callem. Quem praedictus episcopus, nec non et frater ejus dux Henricus nimio cum suis dilexerunt amore. Sic legitur in tomo I Bibliothecae Labbeanae, ubi item edita est historia de Gestis abbatum sancti Germani Antissiodorensis, in cujus capite primo haec fusius referuntur; atque Heldrici abbatis ibidem institutio facta dicitur anno Domini 989. Qui Heldricus propter suam sanctitatem et religionis fervorem multis nobilibus charus fuerit: in cujus gratiam venerabilis Deo digna ducissa [Col. 0729D] Gersendis, saepedicti ducis (Henrici) uxor a viro suo petiit, et obtinuit monasterium sancti Leodegarii, quod Campellis dicitur, eidem committi, sperans illud per eum ad regularis vitae normam posse reduci. Idem enim monasterium a bonae memoriae Theodrada [al. Theogradam] regina (scilicet filia Caroli M.; nam filias regum reginas dici mos erat) restauratum fuerat, et monastico ordini mancipatum; sed jam peccatis exigentibus a plusquam ducentorum annorum spatio ab hujus sancti propositi lumine funditus exstinctum. Exstat hac de re diploma Rotberti regis in lib. VI De Re diplomatica, pag. 578, ubi corrigenda notatio de coenobio sancti Leodegarii Campellensi: quod non de Campellensi [Col. 0730A] dioecesis Parisiensis, sed de alio cognomine dioecesis Lingonensis intelligendum est, ubi hactenus exstat prioratus praedicto sancto Germano subjectus. Mitto alia multa quae in jam dicta historia abbatum sancti Germani de Heldrico leguntur, cujus obitus post annos circiter 21 regiminis contigisse dicitur XIX Kalendas Januarii. Is videtur Heldricus a Syro laudatus in sequentis Vitae libro II, apud Ottonem Magnum in laicali potentia praecipuus, qui quondam in Italia inter caeteros palatinos exstitit honorabilis: qui uxori cum magna rerum copia abrenuntians, deposito cingulo Cluniaco se conferens, beati Benedicti se subdidit proposito. In praedicta sancti Germani abbatum historia legitur, Heldricum eo tempore, quo Rotbertus rex Antissiodorum [Col. 0730B] expugnabat, cum Odilone Cluniacensi abbate se transtulisse ad aliud monasterium suae ditioni subditum, quod Reomaum [Reomaens] vocatur: quod monasterium Maiolo abbati paruisse docet historia Reomaensis, Roverio auctore, sed non ita ut Cluniaco subjectum esset eo modo quo postea sub Hugone haec subjectio se habuit.

39. Idem in Divionensi sancti Benigni asceterio Maiolus praestitisse perhibetur in chronico Benigniano. Bruno siquidem Lingonensis antistes locum in melius reformare volens, Maiolum adiit ejus rei gratia: Cujus precibus flexus reverendus abbas Maiolus dedit ei duodecim monachos disciplina sanctae religionis instructos, divina et humana sapientia doctos, nobilitate carnali claros. His abbatem [Col. 0730C] praefecit Willelmum nomine, et patrem spiritualem sibi poscentibus filiis petiit. Sed de eo plura in hujus Vita in saeculo sequenti.

40. Ejusdem negotii causa Fiscamnum arcessitus est a Richardo Nortmannorum duce Maiolus, ut in locum canonicorum monachos istuc restitueret. Id vero aggredi noluit vir sanctus, ni Richardus tributum, quod pasnagium dicitur (Saec. II Bened. pag. 975), subditis suis relaxaret: quod cum duci non placuisset, res ad Willelmi abbatis mox laudati tempus dilata est.

41. Sed illustris in primis fuit reformatio coenobii sancti Mauri Fossatensis prope Parisios, late descripta in Actis Burchardi comitis, quam in saeculo proximo referemus. Ibi quippe legitur istius coenobii [Col. 0730D] statum Magenardo abbate eo prolapsum fuisse, ut abbas ipse nobilis quidem, sed vitae solutioris, depositis monachalibus indumentis, pretiosarum pellium tegumentis exornaretur, calamantumque optimum pro capitio humili capiti imponeret; qui ritus et in aliis monasteriis Gallicanis in usum venerit. Burchardus loci conditionem miseratus, Adico monacho instigante regem Hugonem interpellavit, ut sibi restituendae inibi disciplinae provincia committeretur. Annuente rege Burchardus ad Maiolum perrexit, qui tandem aegre acquiescens, acceptis perfectioribus sui coenobii fratribus, isthuc accessit. Solutioribus monachis data optione vel cum Maioli discipulis commanendi, si regulariter conversari [Col. 0731A] vellent; sin minus, abeundi quo vellent, plerique vias cordis proprii praeelegerunt, ipseque abbas Magenardus, nobilis progenie, quippe ex sanguinitate Ansoaldi divitis civis Parisini, in coenobium sancti Mauri, quod Glannafolium dicitur, tunc Fossatensi subjectum, transmissus est. At sanctus Maiolus praedictum locum cum suis suscipiens monachis, districtionem regularis ordinis districte observare coepit. Ejus rogatu Hugo rex in alimoniam fratrum concessit villam Mansiones, dato diplomate, quod exstat in lib. VI De Re diplomatica, pag. 576, XII Kal. Julii, indict. 2, anno 2 regnante Hugone rege, id est anno Christi 989, non praecedente, ut Odo monachus in Vita Burchardi comitis, aliique male interpretati sunt. Verum [Col. 0731B] Maiolus Cluniacum regredi coactus, locum commisit cuidam religioso viro, nomine Teutoni, quem Cluniaco secum adduxerat. Hugone rege mortuo cum Maiolus eo reverti cunctaretur, Rotbertus ejus filius consilio et hortatu comitis eidem Teutoni donum abbatiae isdem rex dedit, eumque abbatem ordinare praecepit. Quod cum ad aures Cluniacensium pervenisset, valde tristes effecti sunt, quia cupiebant sibi ipsum locum in cellam redigere. At Teutonem (de quo plura inferius) curante Maiolo abbatem ibi institutum puto. Neque enim dum apud Cluniacenses vigebat mos ille abbatias redigendi in cellas: sed coabbates instituebantur sub Cluniacensi abbate, praeterquam in minoribus monasteriis, quae tunc abbatiae, cellae, et obedientiae, nunc prioratus [Col. 0731C] appellantur. Sed hac de re fusius in praefatione dictum est. In majoribus vero coenobiis ubi vivere desierat is, quem sui loco abbas Cluniacensis tum instituerat, redibat ad monachos ejus coenobii proprium abbatem eligendi facultas.

42. Tale erat Floriacense monasterium, quod ab Odone abbate ad regularem vitam reformatum, postea varias turbas sustinuit in eligendo post Oylboldi (ut puto) mortem abbate. Nam cum superbus quidam monachus per factionem intrusus fuisset in ejus loci regimen, pii quique uti pro domo Dei se opposuerunt, in primis Gerbertus, cujus plures hac de re epistolae exstant. Una est nonagesima quinta ad fratres Floriacenses ex persona Remensium abbatum. Non immerito, inquiunt, [Col. 0731D] nos unius collegii esse profitemur, qui vestra felicitate erigimur, vestro infortunio etiam opinione clarissimorum hominum humiliamur. Hanc sanctissimam societatem castissimamque amicitiam quorumdam foedat ambitio lasciva, detestabilis audacia, dum per factionem is vobis praeficitur pater, quem verissimi non metuant damnare Patres: et quomodo una est Ecclesia catholica, cunctorumque fidelium una societas, a sententiis eorum non deviare decrevimus, qui in Ecclesia Domini, velut clarissimae stellae, relucent in perpetuas aeternitates. An non lucidissima est stella reverendus pater Maiolus? an non praefulgidum sidus pater Egberdus? Alter in epistola quam patri nostro venerabili Adalberoni archiepiscopo nuper [Col. 0732A] direxit (quaerebatur enim ejus sententia de praelatura patris vestri) inter caetera sic dicit: Persona quidem vobis jam olim infami conversatione erat famosa, etc. Cujus fuerit haec epistola, Maioli, an Egberti (nam uterque consultus fuerat), inde non liquet. Gerberti epistola 88 scripta est ex persona Adalberonis archiepiscopi abbati Maiolo Cluniacensi, ex qua colligere licet, Maioli eam epistolam esse, cujus verba in epistola 95 referuntur. Maiolum quippe arguit Adalbero, quod in hac causa aliter scribat quam se gerat. Praeclara quidem, ait, exhortatio vestra in pervasorem; sed cum scriptum sit: Quae coepit Jesus facere et docere, cur diversa imperia, diversa coeli climata praetenditis, ut ei quem reum statuistis, aliis non communicantibus communicetis? [Col. 0732B] Detestamini ergo pervasorem, sentiat vos sibi non favere, non sibi communicare, ac per vos non solum quosque religiosos vestri ordinis, sed etiam, si fieri potest, Romani pontificis se maledictis urgeri. Sed et alia ipsius Gerberti ad Maiolum epistola 70 eodem tendit. Etsi vigilanti cura super vestro grege occupati estis, propensioris est tamen charitatis, si alieni gregis contagio interdum medemini. Floriacensis coenobii propter reverentiam patris Benedicti summum locum penes monachos, ut aiunt, pervasor occupavit. Si vos tacetis, quis loquetur? hoc incorrecto, quis improbus similia non sperabit? Nos quidem haec zelo divini amoris dicimus, et ut nostro examine, si probus est, recipiatur; si improbus, omnium abbatum ac monastici ordinis [Col. 0732C] societate ad poenam suae damnationis privetur: quod vobis ratum, litteris vestris nobis fiet acceptissimum. Ex hac epistola intelligimus, quod superius dicebamus, Floriacense monasterium Maiolo fuisse alieni gregis, ac proinde Cluniaco haudquaquam subjectum, tametsi per sanctum Odonem, qui et ibidem abbas fuit, ad regularem vitam restitutum.

43. Quis fuerit Egbertus seu Ebrardus abbas ille, ad quem Gerbertus, tanquam ad alterum monastici ordinis sidus, de eodem argumento scribit, non satis explicatum est. Tres ad eum Gerberti leguntur epistolae, nempe 81 et 89 contra invasorem Floriacensem, et 44 de re litteraria. Haec ita inscripta est: Egberto abbati Turonensi; aliae Egberdo, et ad marginem alia est ascripta lectio, Evrardo et Ebrardo. [Col. 0732D] Scriptae sunt hae epistolae, ut mox dicemus, sub annum 987, quo tempore Bernerius Majori monasterio praeerat, sancti Juliani coenobio Evrardus, quem ipsum esse puto, cui istae epistolae directae sunt. In laudem ejus fere tota est epistola 89: Quae morum gravitas vobis insit, quam integer vitae actus, quam purum eloquium, litterae vestrae palam fecerunt. Itaque studium pietatis ac severitatis vestrae movit nos ire in vestram sententiam, virque ille Deo plenus, ad quem multam fidem habemus. Submovebimus ergo illum perfidum a societate nostra, nostrorumque judicio tantorum Patrum: isque nobis habebatur hostis, qui in sententiam reverendi patris Maioli et colendi patris Egberdi dicere non dicenda attentabit. [Col. 0733A] Quod si divinitate propitia favorem principum obtinebimus, ad haec utilia majora jungemus. Hic principum nomine intelligi videntur Hugo et Rotbertus Francorum reges, quorum anno primo hae turbae motae videntur, mortuo Oylboldo abbate. Tunc enim cum pars Floriacensium in Abbonem conspiraret, alii huic electioni pervicacius renisi sunt, ut scribit Aimoinus in Vita sancti Abbonis. Sane Gerberti epistolae, quae has proxime antecedunt sequunturque, post Lotharii regis obitum scriptae sunt, tametsi in epistolarum serie haud accurata est temporis ratio. Sed non diu supervixit invasor ille, a Maiolo et Egberto rejectus, qua de re Gerbertus Constantino Floriacensi monacho gratulatur in epistola 142: Congratulamur tibi, dulcissime frater, [Col. 0733B] pervasore atque hoste monasticae religionis ad multorum salutem humanis rebus exempto. Insta ergo, et si jam patrem tua ac fratrum dilectione dignum habes, habeamus et nos praesentem tua opera proxime in festo beati Remigii. Haec prolixius exponenda fuere, tum quod in Maioli et Egberti gloriam redundent, tum quia sancti Abbonis Actis praeferunt lucem.

44. Sed jam tempus est, ut hoc caput de monasteriorum facta per Maiolum reformatione absolvamus, observando ea quae sub finem vitae ab eo facta sunt pro coenobio sancti Dionysii. Eadem siquidem tempestate, inquit Syrus, regis Francorum impellebatur nimia importunitate, ut secundum beati patris Benedicti magisterium beati Dionysii disponeret [Col. 0733C] monasterium. Qui ut opus bonum ad finem vitae usque perduceret, licet finem dierum suorum jam jamque adfore non ignoraret, proficisci tamen ob istiusmodi causam minime recusavit. Verum in itinere Silviniaci morte interceptus est. Ex his omnibus intelligitur verum esse quod Syrus de Maiolo scripsit in lib. II, nempe eum regularis vitae disciplinam, quae jam pene deciderat per veterum negligentiam, in pristinum statum restituisse, ac per diversas mundi partes perplura monasteria a regulari tramite devia, tam per se, quam per suos quos abbates ordinaverat, monastico ordini subdidisse, id est restituisse.



VI. Maioli captivitas sub Saracenis. Romanus pontificatus ab eo recusatus. Reconciliatus Otto II cum matre; Romanae ejusdem peregrinationes.
[Col. 0733D]

45. Initio libri tertii Syrus agit de captivitate Maioli sub Saracenis, qui tunc Penninas Alpes insidebant jam inde ab eo tempore, quo ex Hispania in Italia effusi, Hugoni Italiae regi adversus Berengarium suppetias tulerunt. Idipsum de Maiolo commemorat Glaber Rodulfus in lib. I, cap. 4, ubi ejus epistolam ad suos Cluniacenses pro suo lytro refert, et factum duplex a Syro aliisque praetermissum. Nempe Saraceni cum ei hora prandii obtulissent cibos, quibus vescebantur, carnes videlicet panemque admodum asperum, et dicerent: Comede, respondit: Ego vero si esuriero, Domini est me pascere: ex his tamen non comedam, quia non mihi usui fuerunt. [Col. 0734A] Cernens enim unus illorum viri Dei reverentiam, pietate ductus, exuens brachia simulque abluens, et clypeum, super quem etiam in conspectu venerabilis Maioli satis mundissime panem confecit; quem etiam citatissime decoquens, ei reverentissime detulit. Ipse quoque suscipiens illum, atque ex more oratione praemissa ex eodem reficiens, Domino gratias egit. Aliud factum ejusmodi est: Alius quoque Saracenorum eorumdem cultro deplanans ligni castulam, posuit incunctanter pedem super viri Dei codicem, bibliothecam scilicet (id est codicem bibliorum) quam ex more secum semper consueverat. Dumque vir sanctus intuens ingemuisset, aliqui minus feroces ex ipsis perspicientes, suum increpuerunt comparem, dicentes, non debere magnos prophetas [Col. 0734B] sic pro nihilo duci, ut illorum dicta pedi substerneret . . . . . Praeterea, ut B. Maioli sanctitas claresceret, is qui ejus volumen pede calcaverat, eodem die pro quavis occasione, revera judicio Dei, caeteri furiose irruentes in eum, eumdem ei truncaverunt pedem. Plures enim jam ex ipsis erga eum coeperunt mitiores ac reverentiores existere. De hac Maioli comprehensione S. Odilo pauca haec habet. Inter caetera mala quae populus ille nefandissimus gessit, beatissimum patrem Maiolum, a liminibus apostolorum redeuntem, fraude et insidiis cepit, rebus omnibus exspoliatum alligavit, fame et siti afflixit. Ille vero divinitus absolutus, ad postremum monasterii sui pecuniis redemptus, de manibus illorum Domino protegente evasit illaesus, et ejus [Col. 0734C] injusta captio expulsionis illorum et perpetuae perditionis fuit occasio. Sicut vero post passionem Christi Judaei sunt a suis exsulati, ita post captionem servi illius et fidelissimi ejus famuli Maioli, Saraceni a finibus Christianorum sunt expulsi, et sicut per Titum et Vespasianum Romanorum principes Dominus de Judaeis vindictam exercuit, ita per Willelmum illustrissimum virum et Christianissimum principem, meritis B. Maioli, jugum Saracenorum ab humeris Christianorum deposuit, et multa terrarum spatia, ab eis injuste possessa, ab eorum tyrannica dominatione, potenti virtute eripuit. Haec sub annum 973 contigere.

45*. Non longa post tempora, inquit Syrus, Romana sede proprio viduata pastore, idem Dei famulus, [Col. 0734D] Ottonis secundi juncta cum matris prece, Italiam repetere a partibus est coactus Galliae. A matre tunc et filio honore susceptus dignissimo, ad culmen apostolicae dignitatis precibus impelli coepit continuatis: sed cui magis abjectio, quam expeteretur elatio; nullatenus ad se promovere potuit sublimitatis ambitio. Hanc itaque dignitatem constanter recusavit: Nalgodus id accidisse tradit, cum navis Ecclesiae rectoris praesidio destituta, in hujus vitae fluctuantis incerto diversis molestiis pulsabatur. Henschenius, qui Nalgodum Maioli discipulum existimavit, id retulit ad illud tempus, quando Benedictus papa VI anno 974 conjectus in carcerem, ibique strangulatus est a Francone quodam [Col. 0735A] nefario homine, qui sub Bonifacii VII nomine tyrannice sedem invasit. Quo Constantinopolim pulso cum Donus Benedicti VI (ut Henschenius putat) successor, non (quod aliis videtur) decessor, legitime institutus, cum circa finem Octobris anni 975 decessisset, Bonifacianis antipapam reducere conantibus, Otto a Romanis de electionis libertate ipsis conservanda interpellatus, Maiolum in Germaniam evocaverit, quasi cum eo super tanti momenti negotio consultaturus, priusquam legatos suos Romam mitteret interfuturos electioni. Verum Maiolus non in Germaniam, sed in Italiam arcessitus est, testante Syro: neque vero ante annum 980 eo profectus est Otto post obitum patris. At neque toto illo triennio, quo in Italia reliquum vitae peregit [Col. 0735B] imperator, ad annum scilicet 983, qui vitae ejus supremus fuit, vacavit Romana sedes, cum Joannes nonnisi anno subsequente mortuus sit. Itaque facile concesserim, Syrum hoc in loco memoria lapsum pro, Germania posuisse Italiam: et re quidem vera Maiolum adiisse Ottonem II in Germania tum cum matre commorantem; a quibus nunquam persuaderi potuit, ut oblatum per eas turbas pontificatum susciperet.

46. Sub eodem tempore Syrus subdit accidisse, ut Otto II in Adelaidem piissimam matrem suam commotus, in eam quasi in rei publicae dilapidatricem excanduerit; nullumque principum, tametsi Augustae innocentiam probe agnoscerent, crimen a sancta matre avertere ausum fuisse. Tum vero [Col. 0735C] Maiolus ab ipsis ejus rei gratia Papiam accitur; isque oratione sua Ottoni, ut cum matre in gratiam rediret, persuasit. Maiolum ab Ottone ipso invitatum Odilo scribit in libro de Vita ipsius Adalheidis, quae filium diligens, auctores discordiae, quam quidam viri iniqui inter matrem ac filium disseminabant, ferre non valens, secundum Apostoli praeceptum dans ad modicum irae locum, paternum decrevit expetere regnum, ubi a fratre, scilicet Chuonrado, et nobilissima Mathilde ejus conjuge, qui in Provincia regnabant, benigne et honorabiliter est suscepta. Tristabatur de absentia ejus Germania; laetabatur in adventu ejus tota Burgundia; exsultabat Lugdunum, quondam philosophiae mater et nutrix, nec non et Vienna nobilis sedes regia. [Col. 0735D] Postmodum vero Caesar Otto ductus poenitentia, direxit regi avunculo legationem, et sanctae recordationis patri Maiolo sub celerrima festinatione, obnixius deprecans, ut gratiam matris, quam propriis exigentibus culpis perdiderat, eorum interventionibus promereri posset: orans iterum et obsecrans, ut quantocius possent, una cum Augusta matre Papiam ei studerent occurrere. Tantorum enim virorum usa consilio, apud Papiam tempore constituto occurrit mater filio: quo cum mutuo se cernerent, flendo et lacrymando toto corpore solo prostrati, humiliter se salutare coeperunt. Adfuit in filio humilis poenitudo, erat in matre liberalis remissio; permansit in utrisque de caetero perpetuae pacis connexio. [Col. 0736A] Annales Saxonici seu Magdeburgenses mss. discordiam Ottonis cum matre reponunt anno 978. Adelheidis imperatrix cum filia Athelheide abbatissa in Italiam profecta est propter quasdam discordias inter se et filium factas. At non in Italiam, sed in Provinciam secessit Adelheidis, referente Odilone Adelheidis familiari: quae reconciliatio cum facta sit Papiae, in annum 980, quo Otto in Italiam abiit, revocanda est. Et quidem anno insequenti Pascha Romae Otto celebravit praesente matre, ex Annalibus Saxonicis mss. quem paulo post ipsam reconciliationem mortuum fuisse idem Odilo affirmat.

47. Ut ea quae hoc in capite aliisque de Maiolo diximus, magis dilucide intelligantur, varia ejus Romana Italicave itinera distinguere operae pretium puto. [Col. 0736B] Primo monachus Romam ab Aymardo abbate negotiorum causa missus est, nempe sub annum 945, ex dictis num. 17. Deinde jam abbas Papiae versabatur anno 966, cum quaedam capella juxta eam urbem ad cellam construendam ipsi concessa est, supra num. 21. Syrus duo miracula ab eo Papiae facta commemorat in lib. III, cap. 13 et 16. His adde quae Widricus abbas Tullensis in actis sancti Gerardi episcopi commemorat de mutuo conspectu et colloquio ejusdem Gerardi cum Maiolo. Gerardus quippe Romam proficiscens Papiam ingreditur, ubi viros magnificos, sanctum scilicet abbatem Maiolum, nec non Adalbertum post martyrem se reperisse est ineffabiliter collaetatus. Pendebant singuli invicem ab alterno ore. In hac mutua confabulatione longum [Col. 0736C] dici transigentes spatium, simul tres sancti convivae resident ad prandendum. Gerardo aquam postulanti, et vinum ex aqua coelitus factum accipere nolenti: Desine, inquit Maiolus, sancte pontifex, in hoc facto aliis succensere; sed percipe cum gratiarum actione, quod tibi rerum Creator sua contulit benedictione; quod ad secundum Maioli Romanum iter referendum videtur, id est ad annum 966, qui Gerardi episcopi tertius ordinationis erat. Post haec, id est anno 973, Roma cum reverteretur Maiolus, Ottonis Magni obitum praedixit, ex cap. 10, quae tertia minimum est ejus peregrinatio Italica, quo tempore a Saracenis in reditu captus est. Quarta sub annum 982, cum Veronae positus, Ottoni secundo mortem praenuntiavit. Ejus devotionem in visitandis [Col. 0736D] Romae sanctorum basilicis explicat Syrus in lib. II.



VII. Odilonis substitutio in locum Maioli abbatis; hujus obitus, cultus, reliquiae.

48. Cum Maiolus senectute jam grandaevus, obitum suum praesentisceret, Odilonem sibi substituendum curavit eum ad modum, quo Odo in locum Bernonis adhuc viventis, Aymardus in locum Odonis, et Maiolus ipse in locum Aymardi substituti fuerant. Hoc factum reticent Syrus, Odilo, Nalgodus, et alii: imo apud Nalgodum Maiolus Cluniacum sine pastoris cura, sine provisoris diligentia reliquisse dicitur. Nihilominus Odilonis electionem Maiolo vivente factam esse docet non solum instrumentum de ipsa [Col. 0737A] electione, sed etiam veteres chartae, quae Odilonem abbatem praeferunt ante obitum Maioli. Electionis instrumentum editum est in Spicilegii tomo VI pag. 425, iisdem conceptum verbis atque charta de ipsius Maioli electione, quam superius suo loco repraesentavimus. Quapropter postrema tantum verba, quae in Odilonis instrumento electionis leguntur, una cum subscriptionibus referre sufficiat: Hujus vero electionis et ordinationis ejus seriem per consultum (ut diximus) primatum, comitis etiam, et advocati nostri Henrici ducis, nec non et Ottonis, litteris sanciri praecipimus, atque regulariter celebratam ordinationem in Christi nomine confirmavimus, et a Patribus ac fratribus nostris, scriptis confirmari precati sumus. Acta Cluniacense coenobio feliciter amen. Ego Maiolus abbas [Col. 0737B] huic electioni assensum praebui et subs.; Rodulfus rex subs.; Burchardus archiepiscopus (Lugdunensis) subs.; Hugo episcopus Genevensis subs.; Aynricus episcopus Lausanensis subs.; Hugo episcopus (Matisconensis); Teuto abbas (Fossatensis) subs.; Richfredus abbas; Ermenfredus episcopus; Burchardus comes; Lambertus comes; Adalbertus comes; Leotaldus archiepiscopus; Walterius episcopus (Aeduensis); Hugo abbas; Wago abbas; Theobaldus abbas; Warembertus abbas; Willelmus abbas; Maiolus praepositus; Walterius praepositus; Gundulfus, David, Aynricus, Sendelenus, et cum eis monachi centum septuaginta septem.

49. Mirabitur fortasse nonnemo, cur tot ecclesiastici ac saeculares viri huic electioni interfuerint, [Col. 0737C] imo etiam electioni Odonis, Aymardi et ipsus Maioli. Verum mos ille quibusdam in locis obtinuit in electione abbatum, fluxitque ex S. Benedicti regula in cap. 64, ubi de ordinando abbate agens, vicinos episcopos, abbates, et Christianos in testimonium admittit contra electionem vitiosi abbatis. Ut autem hi aut illi convocarentur, id erat in eligentium potestate, aliquando etiam a fundatoribus jure inductum. Sic Gregorius papa VII, postulante Adelheide comitissa, sanxit atque constituit, ut electioni abbatis beatae Mariae de Pinarolo interessent abbates Fructuariensis, Bremetensis, S. Solutoris Taurinensis, Clusinus et alii earum partium religiosi, apud Guichenonem in tomo I de principibus Sabaudiae pag. 17. Sic in eligendo abbate Lezatensi locum olim [Col. 0737D] habebant nobiles terrae viri, ut constat ex vetustis monumentis.

50. Quod vero Cluniacenses abbates sibi successorem eligere principio soliti sunt, inde procul dubio usu venit, ut hoc pacto extraneis intrudendi abbatis via praecluderetur. Electus autem abbas, ut in superioribus observatum, ita coadjutoris vices agebat, ut ea tantum curaret quae sibi a superstite abbate demandabantur. Ita quippe sanxerat concilium Cabilonense sub annum 650 in cap. 12: Ut duo abbates in uno monasterio esse non debeant, ne sub obtentu potestatis simultas inter monachos et scandala generentur. Verumtamen si quilibet abbas sibi elegerit successorem, ipse qui eligitur, de facultatibus [Col. 0738A] ipsius monasterii ad regendum nullam habeat potestatem. Ita persaepe accidit, ut acta publica nomine prioris abbatis conderentur; aliquando tamen posterioris, ut in Aymardi elogio advertimus.

51. Quo tempore Odilonis electio celebrata sit, non exprimit superius instrumentum: sed ex chartis ejus nomine inscriptis eam anno 991 contigisse intelligimus. Itaque ante eum annum ad conversionem venit, tametsi ipso anno eam reponat Hugo Flaviniacensis in Chronico, qui ejus ordinationem remittit in annum 994, uti et Chronicon Cluniacense, nempe post obitum Maioli. In primis censenda est charta Humberti episcopi Gratianopolitani, qui Cluniacensi coenobio, ubi, inquit, domnus Odilo abbas praeest, medietatem castri de Ursilia cum [Col. 0738B] toto burgo atque ecclesia sanctae Mariae, aliaque largitur anno Incarnationis 991, tertio Rodulfi regis; cui chartae subscribunt Fredeburgis mater ejus, Wigo frater ejus, et Humbertus episcopus de Valentia, nepos ejus. Aliunde anno 6 Hugonis regis Maiolus abbas acquirit per commutationem quasdam ecclesias in comitatu Augustodunensi. Abbatis nomen haud exprimit eodem anno data charta Walterii Aeduensis episcopi, largientis Cluniacensi coenobio, speciali sibi prae caeteris amore conjuncto, ubi pollet religio, quidquid ad se vel ad archidiaconos pertinebat in ecclesiis suae dioecesis Cluniaco attributis, exceptis synodalibus eulogiis. Subscribunt Elinardus abbas, et post praepositos et cantorem Erpertus abbas, Ugo abbas, forte dignitates; [Col. 0738C] deinde archipresbyteri et canonici. Anno sequenti, id est septimo Hugonis regis, invenitur charta, in qua Bernardus vir nobilis servos aliquot manumittit ad preces Viviani praepositi Cluniensis coenobii et monachorum, et dicitur werpivisse querelam illam adversus dictum Cluni locum, cui domnus ac reverentissimus pater Odilo praeest jussione sanctissimi patris Maioli. Item anno 7 Hugonis regis Maiolo abbati conceditur ecclesia sancti Desiderii, eodemque anno quidam Beraldus clericus Cluniacensibus, ubi Maiolus est abbas, dat medietatem silvae Adrolt. Haec postrema sunt acta Maioli nomine insignita anno Hugonis regis septimo, desinente in annum Christi 994, qui Maioli vitae supremus fuit.

[Col. 0738D] 52. Huc spectat id quod de Maiolo Syrus scribit, nempe eum biennio priusquam obiret, a publico penitus abstinuisse, atque in monasterio aut in quadam cellula se continuisse, ut ibi aut fratres solerti studio corrigeret, et ad meliora paterna admonitione proveheret, aut saepius remotis omnibus solus soli Deo inhaereret, atque frequenti alternatione aut lectioni, aut orationi vacaret. Per id tempus contigit id quod de eo refert Widricus abbas Tullensis in Actis sancti Gerardi episcopi, qui cum anno eodem quo Maiolus, et quidem Aprilis 23 die obiisset, eadem tempestate beatus Maiolus Cluniaco aderat, et in hora qua venerandus pastor saeculo eximebatur, a fratribus divino impleto officio tempus refectionis [Col. 0739A] advenerat, ipseque Maiolus ad esum convocando fratres, monastico more cymbalum insonabat. Tunc obitu Gerardi divinitus comperto, eum fratribus nuntiavit, atque ipsius animam eis commendavit, ut superius de Gerardo retulimus.

53. Etsi vero a publico Maiolus prorsus abstinere animo statuisset, nihilominus ab Hugone Francorum rege de reformanda in sancti Dionysii Parisiensi coenobio regulari disciplina sollicitatus, licet finem dierum suorum jam jamque adfore non ignoraret, iter arripuit per territorium Arvernense, ibique in quadam sua cellula, Silviniaco (Souvigny) scilicet, nunc loco celeberrimo, ultima aegritudine exerceri coepit, ac demum dormivit cum patribus v Iduum Maiarum, sepultusque est in basilica sancti Petri, [Col. 0739B] ubi sanctissimis ejus meritis multa praestantur beneficia. De ea re ita sanctus Odilo: Adeo magnificatus et glorificatus est beatus Maiolus, Domini praeveniente gratia, in conspectu regum et principum coram omni populo, ut possimus dicere de eo sine dubio, quod de Moyse Dei famulo Ecclesiasticus replicat sermo: Glorificavit illum in conspectu regum, et ostendit illi gloriam suam. Hugo rex Francorum quoties illum vidit, humili devotione suscepit, et cum magno honore tractavit. Tempore vero suae vocationis ad se venire rogavit ea intentione, ut monasterium S. Dionysii ejus consilio et adjutorio melius, quam tunc erat, ordinari posset . . . . . Ad illud negotium peragendum gaudens iter suscepit, usque ad locum Silviniacum pervenit, ubi se Deo vocante [Col. 0739C] plenus dierum et sanctitatis ex hac vita obiit v Idus Maii, illucescente feria sexta, post celebrationem ipsius sacratissimae solemnitatis, qua Christus Jesus Dominus noster, subacto mortis principe, ad dexteram Patris ascendit, et fideli suo Maiolo ascendendi post se iter ostendit. Quae omnia conveniunt anno Christi 994, quo Pascha in diem primum Aprilis sub littera Dominicali G incidebat, feria sexta post ascensionem Domini in diem 11 Maii. Hunc diem et annum diserte exprimit Nalgodus, qui Maiolo annos 41 regiminis ascribit ab anno suae ordinationis. Errat itaque Lambertus Scafnaburgensis, cum Maioli obitum ponit anno 991.

54. Pergit Odilo: Post cujus transitum supradictus rex Hugo adventus sui praesentia et regalibus [Col. 0739D] donis exsequias ejus honoravit et tumulum, ubi praestante Domino multa patrata sunt et patrantur miracula, et plurimis plurima praestita sunt et praestantur beneficia, quorum numerositatem et magnitudinem non sufficit per ordinem omnium nostrorum enarrare memoria. Sed ut brevissima utar conclusione, ad sepulcrum istius sanctissimi viri, de quo loquimur, et cujus vitam et merita charitati fidelium commendare nitimur, gratia et misericordia Christi a quacunque infirmitate detenti, multi sanati sunt et sanantur infirmi. Ibi paralytici eriguntur et claudi; ibi febricitantes sanantur et caeci; ibi a daemonibus possessi mundantur, et nescimus cujus generis igne terribiliter et miserabiliter adusti liberantur: [Col. 0740A] et quisquis ibi devotus adveniens de quacunque necessitate fideliter auxilium expetit, voti sui compos effectus redit ad propria sospes et laetus. His consentanea scribit Glaber Rodulfus in lib. III, cap. 5. Nam ad illius famam sanctitatis confluxere ex universo Romano orbe viri et mulieres utrorumque ordinum plurimi, exinde referentes diversarum infirmitatum gratias sanitatis. Desaeviebat eodem tempore clades pessima in hominibus, ignis scilicet occultus, qui quodcunque membrorum arripuisset, exurendo trancabat a corpore. Plerosque etiam in spatio unius noctis hujus ignis consumpsit exustio. Sed cum in plurimis sanctorum memoriis hujus tremendae pestis sint inventa remedia, maximus tamen concursus factus est ad trium sanctorum confessorum [Col. 0740B] ecclesias, Martini scilicet Turonorum, atque Odolrici Bajoariorum, nec non et istius venerabilis patris Maioli; optataeque salutis inventa sunt remedia. Hanc miraculorum frequentiam ad tempora Petri Venerabilis perseverasse auctor est ipse Petrus in lib. II, de miraculis cap. 31, ubi referens miraculum de puero per sanctum Maiolum a morte suscitato. Is etenim sanctus, ait, sicut pene cunctis Galliarum populis notum est, ut magnus vita, sic miraculis, et dum mortalis viveret, et post mortem maxime insignis exstitit. Hac miraculorum gratia in tantum jam per centum sexaginta et duos annos, hoc est a tempore mortis suae, claruit, ut post sanctam Dei Genitricem nullum sanctorum in tota Europa nostra in hujusmodi operibus parem habeat. [Col. 0740C] Nec defuere subsequentibus temporibus beati Maioli miracula, de quibus testimonium praebent Clemens Papa IV, Honorius IV et Clemens VI in bullis suis.

55. Hinc factum est, ut Maiolus statim post suum ipsius obitum sanctus habitus cultusque sit. Unde Adalheidis imperatrix, testante Odilone, ipso tempore quo instabat sibi dies supremus (anno scilicet millesimo) beatissimum patrem Benedictum, id est Floriacense monasterium, licet exiguis, tamen propriis visitavit muneribus: nec non et beatae recordationis patrem Maiolum, coelesti gloria jam coronatum, quem dum in hac vita subsisteret, prae cunctis mortalibus illo ordine diligebat. Et quidem jam inde ab ipsius obitu sanctum dictum fuisse probat charta 145 in ejus chartario, in qua haec leguntur: Ego Arleis [Col. 0740D] dono Deo et sancto Maiolo, ut per merita ipsius valeam adipisci praemia aeterna, et ejus monachis partem de Medio Planto in pago Matisconensi, villa Maziaco, loco ad Tribladam, anno 6 Rotberti regis. Festum ejus inter praecipuas anni solemnitates censetur apud Udalricum in lib. I Consuetudinum Cluniacensium cap. 11, et in cap 54 ecclesia S. Maioli apud Cluniacum tum fuisse, et ad eam processionem fieri solitam ait in Ramis Palmarum. In plerisque Kalendariis ab anno millesimo scriptis sancti Maioli memoria invenitur, nedum in recentioribus Martyrologiis Romano, Gallicano, Benedictino aliisque.

56. S. Maioli corpus non statim atque is pro sancto honorari meruit, e tumulo levatum est; sed [Col. 0741A] primo super illud erectum est altare a Beggone Arvernensi episcopo, qui ritus erat quondam sanctos in canonem redigendi, ut in praefatione observatum est. De istius altaris consecratione lege quae in fine hujus elogii referemus. Post annos fere centum ex tumulo elatum est sacrum corpus. Ejus rei auctorem invenio Urbanum papam II, cujus litteras Joellus Remensis archiepiscopus recognoscit in bibliotheca Cluniacensi col. 309, ubi haec pontificis verba ad Silviniacenses: Quoniam supernae benedictionis dignatione multimoda actum est, ut nos ipsi monasterium vestrum, et beati Maioli corpus intra ecclesiam ad locum alium transferre meruerimus, dignum duximus, cum Cluniacensis coenobii, cui tanquam membra capiti singulariter inhaeretis, dilectione [Col. 0741B] praecipua, tum religionis vestrae reverentia, vos et locum vestrum specialius sedis apostolicae protectione munire . . . . . Datum apud Monticulum, . . . . Idib. Octob. indict. 3., anno Dominicae inc. 1097. Subsequitur bulla Clementis IV, ita loquentis: Cum itaque, sicut ex vestra insinuatione accepimus, propter merita gloriosa sanctorum confessorum Maioli et Odilonis, quorum corpora in vestra ecclesia requiescunt, mirabilis Deus in sanctis suis multa quotidie miracula operetur ibidem, propter quae ad eamdem ecclesiam de diversis partibus fidelium multitudine confluente, corpus praedicti sancti Maioli ad alium locum ipsius ecclesiae magis venerabilem et decentem intenditis cum debita veneratione transferre; nos . . . . . omnibus vere poenitentibus et confessis, [Col. 0741C] qui ad dictam ecclesiam die translationis sancti ejusdem, unum annum et quadraginta dies hac vice; illis autem qui infra octo dies immediate sequentes et in anniversario die translationis ipsius venerabiliter et devote accesserint, centum dies de injunctis sibi poenitentiis relaxamus. Datum Viterbii prid. Id. Martii, pontificatus nostri anno tertio, seu anno 1266. Alias indulgentias ibidem concedunt Honorius IV et Clemens VI. S. Maioli tumulus, adjunctum habens sancti Odilonis, visitur in navi ecclesiae Silviniacensis.

57. In hunc usque diem reliquiae S. Maioli asservantur Silviniaci, nempe ejus ossa praecipua in capsa ex argento et cupro, posita super ejus altare ad odeum ad aquilonem; scrinio sancti Odilonis ad [Col. 0741D] aliud latus posito; utriusque caput in scrinio peculiari. S. Maioli scapulare, longum ulna una, latum tertiis ulnae partibus, cui simile aliud Cluniaci habetur; ejusdem item pedi pastoralis summa pars ex ebore, scyphusque corneus itidem Silviniaci visuntur. Gaufridus Choleti prior saeculo XV reliquiaria fecit, quae ante eum Ildricus supprior et sacrista inchoaverat. Hactenus Silviniacum religione et Maioli cultu celebre est, de quo egimus in elogiis Odonis et Aymardi.



VIII. Maioli praecipui discipuli, cultores et miracula.

58. Etsi nonnullos Maioli discipulos in superioribus exhibuerimus, hic tamen in unum locum conferendi sunt saltem praecipui, ut ex discipulorum qualitate [Col. 0742A] magistri meritum intelligatur. In his duo praecipui fuerunt Odilo et Willelmus, ille Maioli successor, hic abbas Divionensis, qui multa monasteria ad meliorem frugem revocavit. De hoc agens Odilo in libello de actis sancti Maioli: Et ut pace spiritualium artificum, ait, in eadem fabrica coelesti laborantium dicam, unus praecipue refulsit, qui nuper rebus humanis excessit, et qui plus nobis omnibus laboravit, domnus videlicet abbas Willelmus, de cujus clarissimis actibus et vita laudabili et mirabili conversatione parvitas nostra non sufficit quod sentit ad plenum referre. De eo ac de Odilone ipso agemus in saeculo sequenti. His adjungendi Teuto abbas Fossatensis, et Heldricus Antissiodorensis jam a nobis laudati. De Teutone multa praeclara commemorantur [Col. 0742B] in libello de vita Burchardi comitis. Inter caetera, religiosus abbas Teuto jejuniis et orationibus, vigiliarumque pernoctationibus assidue intentus fuisse, ac Deo semper placere fideliter desiderasse perhibetur. Cum ergo in loco sibi commisso arduam, ut cupiebat, vitam ob pastoralis custodiae curam minime servare posset, Remensis urbis pagum ad habitandum sibi elegit. Habetur siquidem illuc quaedam possessiuncula, quam gloriosus rex Carolus Calvus ecclesiae Fossatensi abbatique Godofredo refugii causa propter Nortmannorum persecutionem dedit, in qua etiam corpus S. Mauri multis annis traditur conservatum. Illuc ergo jam dictus abbas arduam pro Christo peragens vitam, multo tempore conversatus est. Quo pergens, ibidemque [Col. 0742C] permanere desiderans, baculum curae pastoralis per sui servitii ministrum, nomine Walterum, quem ipse in Domini timore nutriverat, fratribus transmisit, mandans ut sibi secundum Christi voluntatem dignum pastorem eligerent. Postquam eo in loco arduam ac solitariam vitam Teuto egisset, Fossatenses revisere animo destinavit. At illi obstitere, allegantes, suffecto alio abbate, jam non debere eum recipi, quia animarum curam penitus reliquerat. Ille hoc responso turbatus, Cluniacum se recepit, ubi feliciter obiit sub die Iduum Septembrium: ad cujus sepulcrum, ut referre audivimus, inquit auctor, multi infirmi postea sanitatem receperunt. De Heldrico abbate actum supra in cap. 7. Inter Maioli discipulos etiam censendi sunt [Col. 0742D] plurimi alii abbates, quos ad varia monasteria reformanda instituit: ex quibus unus mihi videtur esse Egbertus seu Evrardus ille abbas Turonensis, quem ex Gerberto superius laudavimus. Neque praetereundi Syrus et Aldebaldus Vitae sancti Maioli scriptores, neque Vivianus sub eo praepositus Cluniacensis post Hildebrandum, cui Maiolus praecipuus auctor fuit saeculo nuntium remittendi. Denique inter primos numerandus venit Willelmus Provinciae dux, pater patriae appellatus, de quo haec Odilo in Vita sancti Maioli. Quantum illum Willelmus rector Provinciae coluit, vita illius et finis ostendit. Per ejus quippe meritum et fidele obsequium, beati Benedicti percipere meruit habitum. [Col. 0743A] Nescio an id contigerit in extremo illo morbo, quem Syrus commemorat in lib. III. Hunc Willelmum Cluniaci sepultum fuisse non satis aperte exprimit charta Leodegarii Cluniacensis monachi, in qua legitur, hunc cellam et ecclesiam in honorem sancti Marcellini papae et martyris atque sancti Saturnini, quam Regimbaldus Arelatensis archiepiscopus dedicaverit, construxisse in villa Sarrianis, quam Willelmus quondam dux Provinciae, pater patriae, sanctorum apostolorum Petri et Pauli monasterio Cluniensi, et loco in quo se sepeliri rogavit, et beato Maiolo adhuc in carne viventi et vivens delegavit, et moriens donando attribuit. Quod argumento est, eum in extremis habitum suscepisse pro more illorum temporum.

[Col. 0743B] 59. Odilo sub finem libelli de Maioli gestis multos laudat catholicos et honorabiles clericos, religiosos monachos et reverendos abbates, qui illum venerabantur; sanctos et sapientes, qui tractabant illum ut sanctissimum fratrem; imperatores et imperatrices, reges et mundi principes, a quibus senior appellabatur et dominus; pontifices apostolicae sedis, a quibus honorabatur ut princeps religionis monasticae. Tum subdit: Ille divus Caesar et maximus Otto eum diligebat pectore toto: et diligebat eum ejusdem Caesaris conjux diva Adaleida imperatrix Augusta, charitate sincerissima et devotione charissima. Diligebat eum eorum filius humili devotione imperator Otto; affectu et non dissimili voto Conradus, supradictae imperatricis [Col. 0743C] frater nobilis et pacificus, ejusque Mathildis nobilissima conjux. quanto frequentius faciem ejus cernebant, tanto amplius in ejus amore crescebant. Quid dicam de nobilissimo viro Henrico Burgundionum duce? quid de Lamberto illustrissimo viro et nobilissimo comite? quid de Willelmo, quid de Richardo Aquitanorum et Normannorum fortissimis ducibus? quid de Italicis principibus et marchionibus? Quantum illum Willelmus rector Provinciae coluit, vita illius et finis ostendit. Per ejus quippe meritum et fidele obsequium B. Benedicti percipere meruit habitum. Archenbaldus etiam, Silviniacensis loci provisor fidelissimus, inter suos clarissimus, et adjacentis patriae pater, et pauperum tutor fortissimus, quantum et qualiter exstitit B. Maiolo devotus, [Col. 0743D] supradictus multimode praedicat locus, ab eo et ante et post transitum semper dicendi patris aedificiis et divitiis, et diversorum ornamentorum speciebus ornatus et nobilitatus: ita ut deceret, si tale quid fecisset aliquis ex regibus. Iste vero qui nunc superest, honoris ejus haeres et nominis, bene tractat locum illum, nullum etiam infert habitatoribus damnum.

60. Restat ut pauca dicamus de duobus Miraculorum [Col. 0744A] libris, quos exhibet cum Henschenio Bibliothecae Cluniacensis appendix. In istis libris memorantur curationes factae daemoniacorum, caecorum, contractorum, mutorum, mancorum, amentium, et sacro igne affectorum. Duo tantum huc refero, quorum primum continet erectionem altaris ad caput sancti Maioli, qui primus gradus fuit ad ejus canonizationem: Postquam igitur primo beati Maioli corpus cum maximo honoris et reverentiae cultu est sepultum, et ad sanctissimum ejus caput altare quoddam est constructum, fratres Deo inibi servientes commune ac salubre tale invenerunt consilium. Ad episcopum namque, in cujus dioecesi isdem erat locus, transmittunt, ut altare illud consecraret. Unde veniens domnus Beggo Arvernensis sedis episcopus, [Col. 0744B] altare illud cum magna consecravit reverentia. Beggo iste Arvernis praeerat regnante apud Francos Hugone. Subdit auctor contracti et duorum amentium sanationem; postridie puer quidam de Cavannis (Chevines) villa pagi Matisconensis, magnum habens aridam, restitutus est.

61. Quoddam etiam miraculum adjungimus, de quo non solum vulgarem populum testem deducimus, sed etiam ipsum regem Hugonem, comitemque Burchardum, filiumque ejus domnum Rainaldum Parisiensem episcopum. Hic igitur rex ad sancti Maioli expetendum auxilium veniens, super infirmitatis suae gravitudinem invenire promeruit aliquantulam levigabilitatem. Qui uno dierum post peracta orationum solemnia ab ecclesia progrediens, [Col. 0744C] quemdam caecum in eodem loco illuminatum audivit, quem ad se adduci jubet, ut ab eo veritatem retineret. Dum namque in pauperem talem virtutem factam esse pro certo coguobit, prae gaudio, sicut vir magnae dulcedinis, cum supradictis personis profluos lacrymarum rivulos effudit: sicque cum multa turba populorum collaudans Deum, sanctumque venerans maiolum, et caecus illuminatus ad propria redit, et rex magnificus laetior in Franciam viam assumpsit.

62. Subjicitur miraculum de alio caeco qui natus erat in Enguilinensi silva, ubi est sancti Arnulfi ecclesia; quod intelligendum de ecclesia sancti Arnulfi in silva Aquilina (Foret d'Iveline), dioecesis Parisiensis. Subsequitur curatio Viviani (qui unus [Col. 0744D] erat e fratribus Cluniacensis monasterii, nescio an praepositus supra laudatus), articulari morbo laborantis, et paulo post Bernardi clerici Carnotensis contractione laborantis. Haec satis de miraculis: Syrum audiamus, cujus lucubratio in ms. codice collegiatae sancti Martialis Lemovicensis, ex quo eam eruit noster Petrus Trelius, hanc praefert inscriptionem.




[Col. 0745]
VITA SANCTI MAIOLI AUCTORE SYRO MONACHO.



EPISTOLA DOMNI SYRI AD DOMNUM ODILONEM ABBATEM DIRECTA.

[Col. 0745A] Spirituali Patri domno ODILONI abbati, SYRUS monachorum infimus, quidquid in Christo felicius.

Saepe mihi multumque cunctanti beati Maioli venerabiles actus styli prosequi officio, cum ad id operis sanctae recordationis Warnerii importuna perurgeret petitio, multa se objiciebant, quae ne id conarer non modica me formidine deterrebant. Vir quippe ille qui divulgari petebatur, sic virtutis sectantium exstitit imitator, ut earum omnium indefessus esset operator. Unde ei gesta digerere absque cunctarum virtutum conjectura quempiam est impossibile. Recte vero disputare non praevalet de virtutibus, quisquis his fuerit vacuus; quoniam mens cui caret intelligentia, id discere nequit scientia. Haec idcirco aggredi cunctabar, [Col. 0745B] quibus me nulla virtute dignabar. Rerum denique magnitudo laborque difficilis me rursus movebat, quod multiplices miraculorum actusque virtutum dum mens contemplabatur, suamque scientiam scrutabatur, veritatis territa sententia incipere [Col. 0746A] non audebat quae ingenii parvitate consummare diffidebat. Temeritatis insuper non immerito argui verebar, si audacter praesumerem, quae me perspicacioribus vel ingeniosioribus committenda fore non ignorabam. Sed haec mihi de me cognita praefatio quamlibet vero saepius pro excusatione foret opposita, ille . . . . . . . . . Sub eodem temporis articulo me ad Italiam, illumque vobis dirigere placuisset ad Alsatiam, opus quod relinquebam imperfectum, secum ipse detulit per schedas dispersum. Post ejusdemque lacrymabilem transitum, cum vestrae praesentiae in Morbacensi coenobio fuisset oblatum, injunctum mihi est ex vestra sententia, quo studerem quae deerant addere, et scriptorum vitio depravata ad statum pristinum relegendo corrigere, quod inchoans [Col. 0746B] ut potui pro vestra jussione perficere studui, et utinam tam efficaciter, quam libenter, atque ut debui vestro imperio parui. Ideo . . . . . . . praesumptio contra redargu . . . . . .



INCIPIT VITA.
[Col. 0745]


LIBER PRIMUS.

[Col. 0745C] I. Laudabilis Dei nostri virtus et sapientia aetatis et generationis succedentia sibi tempora mirabili praeordinans saeculorum dispensatione, nullum tempus relinquit vacuum bonitatis suae. Unde sanctae suae Ecclesiae fideles per aquam salutis et regenerationis in filiorum numero annumeratos bono exemplo meliorationis tam praecedentium patrum quam et praesentium semper confirmat, et ad consequenda aeternae haereditatis gaudia invigilare insinuat. In hoc igitur ultimo aetatis termino verum suique fidelem certissimum beatum Maiolum divina pietas mundo protulit, qui claris ortus natalibus, ex Avennicorum oppido parentibus splendidissimis est procreatus, Provincialis quidem genere, nobilium Gallorum clarus generositate. Hic ab ipsis infantiae [Col. 0745D] rudimentis studiis litterarum traditus, superna providente clementia ita in domo Domini lucerna ardens elucens refulsit, ut de eo illud Mosaicum possit dici: Novi te ex nomine.

II. Maiolus ex nomine laudatus.---Nam Maiolus, ut jucundo laetemur interprete, quasi magnus videtur [Col. 0746C] dici oculus. Convenienti etenim futurarum rerum praesagio, tali nomine donatur illa veritatis et justitiae columna; quoniam quidem per quadrifida terrarum spatia magna extendit suae beatitudinis lumina. Pro operibus enim iterato praescitae et dispositae sibi divinitus vitae tale ei nomen conveniebat habere, quod in sui memoriale bonum Christi odorem in cordibus fidelium faceret redolere, ut, secundum Apostoli testimonium, Christi bonus odor mererentur fieri, qui vitae et conversationis ejus voluissent vestigia imitari. Hic etenim beatissimus pater Maiolus pro sanctitatis et pietatis suae fructibus inundandis Christi bonus odor permansit, et permanet in his qui pereunt, et in his qui salvi fiunt. Sanctificatum namque thymiama unguentorum suorum [Col. 0746D] secundum Cantica canticorum multos et innumerabiles post se traxit, qui zelo sanctitatis accensi, igne perfectionis fervidi, abjecta inveterati corporis et pigredinis ruga, in adolescentiorum irruerunt fortitudinem. Qui tympanizant illud monachilis perfectionis opere, quod S. Pater Benedictus edocuit [Col. 0747A] divino dogmate, ut, relicta superfluae curiositatis sarcina, transvolent pennis fidei et libertatis ad aethera.

III. Puer dat specimina virtutis.---Hic etenim beatissimus ac dilectissimus Maiolus divino praeventus munere, qualia itinera laudum et virtutum sequeretur, praedicebat nomine: et in infantilis aetatis tempore, quasi quoddam praemonstrabat maturioris aetatis irreprehensibile decus, scienter nescius vitae suae primordia coelesti discipulatui, et sapienter indoctus acquirens sibi magistrale decus in novello dierum numero. Sic igitur coelestis pietas in ipsius aetatis termino coaptans eum sibi ad electionis futurae privilegium, scholaribus disciplinis ipsum subdi voluit, per quem postea abundans divinae [Col. 0747B] largitatis thesaurus pleniter mundo aperiretur: multi quoque adjuvante Redemptoris benignitate meliorarentur, qui ipsius sanctitatis laudabili affabilitate fruerentur. Multiplicibus denique virtutum adornatus donis beatus Pater Maiolus, vita operibusque laudabilis, suae aetatis infantilem teneritudinem maturioris animi firmitate reddidit perfectam. Cui in initio viarum suarum praedivinabant coaetanei non deesse ei in futurum quoddam magnificentiae magisterium, eum quoque, ut eorum scire manebat, favoribus magnis extollebant et laudibus.

IV. Matisconem accedit, ibique canonicus caste vivit.---Processu itaque temporis decursa pueritia, cum eum jam sibi vindicaret adolescentia, parentibus humana sorte praeventis, paternisque praediis barbarica [Col. 0747C] invasione in solitudinem jam redactis, divina disponente providentia naturale solum coactus est deserere, ac Burgundiae partes expetere; veniensque ad urbem Matiscensem susceptus est ibi in hospitio a quodam suo propinquo, qui inter reliquos ejusdem urbis proceres, nobilitatis gerebat decus. Cumque aliquandiu in ejus moraretur diversorio, ejus fultus adminiculo, uti coepit ejusdem civitatis episcopo: quem liberali cernens ingenio valere, canonicorum studuit collegio copulare. Qui etiam eum secretins summa hortabatur instantia, ut se virginem conservaret, et velut vas electionis, in Ecclesia dignus Deo fieret. Sed Virginis Filius jam olim castitatis amore pectus ei afflaverat, ut ne puncto quidem temporis ab ejus intuitu pateretur [Col. 0747D] divelli. Dulcorem Domini hic a tenero imbiberat: et ideo pudicitiae nitor in eo incanduerat, auxeratque largitrix gratia pectus infantis muneribus geminis; quodque assolet esse duobus gratum et sufficiens, hoc praecumulaverat uni.

V. Lugduni litteris vacat.---Per idem tempus Lugduni Antonius quidam bonis pollebat moribus, in philosophia satis eruditus, quem virtus et religio Insulae-Barbarensi praefecerat coenobio. Hoc vir Dei quorumdam relatione comperto, quia nimio discendi fervebat desiderio, Lugdunum perrexit, ejusque magisterio se ad erudiendum commisit: cujus multum [Col. 0748A] convaluit non modo doctrina, verum moribus et vita. Praedicta quidem tunc civitas omnes excellebat sibi propinquas tam religione virtutum quam studio liberalium artium. Offensa namque sapientia, quae propter se ipsam tantum appetenda est, quorumdam lucris turpibus, multorum indisciplinata vita, omnium postremo tepide se appetentium inhonesta desidia, praeceptorum inopia intercedente priorumque studiis collapsis, hujus nostrae exitialiter perosa regionis, Lugduni sibi aliquandiu familiare consistorium collocavit. Ibi quas dicunt disciplinarum liberalium peritia, quasque ordine currere hoc tempore fabula tantum est, eo usque convaluit, ut quantum ad scholas, publicum appellaretur citra marini orbis gymnasium. Et, ut aliquid rationis afferre videar, [Col. 0748B] eo id argumento colligimus, quod quisquis artium profitendarum afficeretur studio, non ante professis inscribi merebatur, quam hinc explorata diligentia examinatus abiret. Cui rei satyricus quoque astipulatur qui ut exempli circumstantia res eluceat, primo sui operis libro acriter diuque in impudicos invectus, fert eos conscientia frequentati sceleris perinde pallescere,

Ut Lugdunensem rhetor dicturus ad aram [(1) 1Kb] .

In ea itaque urbe, ut diximus, cum philosophos virosque audiret ecclesiasticos, divina inspirante gratia, omnes suos praecessit aemulos sapientia. Facunditas eloquentiae gravitati tunc componebatur sapientiae. Ex materia hujusce compositionis, vas [Col. 0748C] esse coepit electionis.

VI. Virtutem jungit studiis.---Cumque jam vestiri coepisset vernantibus juventutis floribus, ita suam adolescentiam bonis instruxit moribus, ut eo tempore jam putaretur monachus. Integrum se et sincerum omni custodia ab his observabat vitiis quibus contaminari solent homines hujus aetatis. His enim imbui timebat, ne tenera in aetate his infectus esset quibus, cum vellet, carere non posset, juxta illud quod scriptum est: Adolescens juxta viam suam, etiam cum senuerit, non recedet ab ea (Prov. XXII, 6). Bonorum virorum et maxime prudentium contubernio potitus, turpitudinis sectatores exosus.

[Col. 0748D] VII. Archidiaconus creatus.---Jam vero per cunctos, prout moris est, gradus conscendens ecclesiasticos, cum levitarum potiretur officio, ad ejusdem usque arcem, doctrina id exigente justitiae, ab eodem est sublimatus jam praedicto pontifice. Officio igitur ministrationis acceptae cum cultui vineae manciparetur divinae, ut hujus se assignaret colonum, commune utile multorum magis quaerebat quam proprium. Cunctis benignus, omnibus aequus, nemini nocebat; quibus poterat prodesse studebat. Sana quippe ei doctrina inerat; quia suae conditioni quod competebat, illud solerter agebat, propter illud Apostoli: Nemini dantes ullam offensionem, ut non vituperetur [Col. 0749A] ministerium nostrum, sed in omnibus exhibeamus nosmetipsos sicut Dei ministros (II Cor. VI, 3).

VIII. Sensus refrenat.---Legerat mortem per fenestras ingredientem, et per easdem domum interius penetrantem. Ideoque suas sic studuit aures oppilare prudentiae pessulo, ne penetral illideretur cruentae mortis jaculo. Nam unaquaeque sui potiens officii, fieri cogebatur alieni. Taliter ejus intuitus a concupiscentia deductus, sincerus reddebatur et purus. A lingua vero carente mendacio procul distabant adulatio et detractatio. Opportunitas tamen si exegisset, severa non deerat correctio; quoniam quidem si hic est vir perfectus qui in lingua non offendit, nullatenus habetur deterior, qui quempiam fratrum videns peccantem admonendo, exhortando, increpando, [Col. 0749B] juxta Apostolum, ad viam veritatis reducit. Et quia nec lingua, nec oculis facile delinquere volebat, recte illud ei congruere videtur quod dicitur. Quoniam aspectu et auditu justus erat. Scientiis etiam et modestis sermonibus inditus, obscenis et turpibus omnino intercludebatur auditus, propter illud quod scriptum est: Saepi aures tuas spinis, et noli audire linguam nequam (Eccli. XXVIII, 28). Jam pedes a spatioso mundi itinere retrahebantur, et arduum callem coelestis patriae jam proficisci nitebantur. Doctrina quidem qua fovebatur justitiae, sibi prudenter ingerente, beatius fore dare quam accipere, suas ipsius manus saepe contractio capacitati, saepius tamen et facilius extensio habebat largitati.

IX. Munificus in pauperes.---Charitatis equidem [Col. 0749C] affluens visceribus, pro pauperibus semper erat sollicitus; Christum vero totis diligens visceribus, dum sicut Martha corporaliter non valebat, in egenis illum quotidie reficiebat, suo ipsius testimonio qui ait in Evangelio: Pauperes semper habetis vobiscum, me autem non semper habebitis (Joan. XII, 8). Unde idem ipse suis dicturus est in fine: Quod uni ex minimis meis fecistis, mihi fecistis (Matth. XXV, 40). Sic igitur in pauperum susceptione Christo suo laetabatur mansore; sed ad opus exercendae misericordiae illa quamvis impelleretur beatitudine quae inter caeteras in Evangelio Domini denuntiatur voce: Beati misericordes, quoniam ipsi misericordiam consequentur (Matth. V, 7), ordinatae tamen charitatis qua stringebatur vinculo, non ad luxuriam, sed necessitatem, [Col. 0749D] prout cuique opus erat, singulis petentibus subveniebat.

X. In publica necessitate secedit in S. Michaelis oratorium. Solidos septem reperit in pauperum usus.---Quodam igitur tempore cum rerum victualium fertilitas more solito non proveniret, totamque regionem alimentorum indigentia fames acerba constringeret, ad virum Dei plus solito venire coepit pauperum multitudo. Quorum importuna precatio dum quotidie miserabiliter insisteret ut suae inopiae viri Dei pietas subveniret, charitatis perfossus cuspide, nimia coepit cogitatione aestuare. Larga enim habendi copia in magna penu jam defecerat in similia dispertita opera. Hinc eos qui tuendi cura sibi domestica fuerant [Col. 0750A] alendi necessitas; istinc omnibus indigentibus subveniendi sollicitabat voluntas: cuncta quibus humanae vitae continetur actio abesse videbantur cellario, suaeque domus praeposito protestante, sibi suisque parva quae superfuerant non suppeditare, nedum tot petentium quivisset penuriam sublevare. Tunc vir Dei oratoriolum quod in honore sancti Michaelis ipse trans Ararim reaedificaverat, et ad quod propter popularem tumultum sese a civitate contulerat, quo secreta quiete pervigil in orationibus divino famulamini manciparetur attentius, ingressus, pauperum miseratione commotus, coepit Dominum enixius exorare. Cumque pronus in terram sese cum lacrymis prosterneret, ac largiter flens diu in oratione persisteret, ut oculos a terra subduxit, ante se [Col. 0750B] septem solidos aspexit, quos quidem tangere noluit, quia sibi metuit ne aut phantastica illusio, aut alienum damnum esset, et culpam velut exactione pietatis perpetraret. Egressus ab oratorio solidos quos reperit per omnes huc adventare solitos direxit, eosque qui perdidisset percontari praecepit. Omnibus negantibus se denarios perdidisse, suosque qui reperti fuerant asserentibus non fuisse, non ad usum proprium, sed eos ad alimenta deputavit pauperum.

XI. Alios docet.---Porro divinorum praeceptorum sicut avidus erat indagator, ita studiosus operator, semetipsum ad pietatem exercebat, et quos poterat, ad eamdem trahere procurabat. Adolescentiam suam ut contemni posset a nemine, sic in bonam quam [Col. 0750C] assecutus fuerat doctrinam satagebat informare, ut caeteris esset exemplum bonae vitae in verbo, scientiaque, conversatione (I Tim. III, 13). Apostolum quia legerat promittentem, quod illi qui bene ministraverint gradum sibi bonum acquirent, et multam fiduciam, quae est in Christo Jesu, sic ministerio sibi credito attendebat, ut suis omnibus profectus esset manifestus, omnibusque prodesset se audientibus. Doctrinam quam secundum sibi concessam gratiam fuerat assecutus, ut ad usuram commodaret pluribus, ne de talento sibi credito, torpente damnaretur cum servo, de diversis ad se partibus clericos convocabat: et quos dociles cernebat, eos gratis libenterque docebat. Hoc autem studebat cupiens facere propter illud Danielis prophetae: Qui docti fuerint [Col. 0750D] fulgebunt sicut splendor firmamenti, et qui ad justitiam erudiunt multos, quasi stellae in perpetuas aeternitates (Dan. XII, 3). Et hoc ideo, ut non solus, sed suis ipse cum auditoribus inseri sidereis dignus inveniretur splendoribus.

XII. Vesontionensem archiepiscopatum recusat. Cluniaci fit monachus.---Vir igitur Dei cum talibus et hujuscemodi polleret moribus, ejusque nomen fama celebri divulgaretur, Vesontiensi archiepiscopo viam universae carnis ingresso, tam ipsius terrae principis, quam totius cleri consensu et populi, ad ejus culmen suscipiendum pontificatus beatus impellebatur Maiolus. Sed ejus animus robore licet firmatus auctoritatis, ac erectus foret culmine virtutis, sub hujus [Col. 0751A] tamen specie ne mundi lucrum cogeretur expetere, et ad mundi gloriam quam mente spreverat, per saeculare negotium delectabiliter tendere, grave pondus procellosi culminis per custodiam refugit humilitatis, Creatoris omnium sequens exemplum, qui cum ante saecula regnaret in coelis regnum percipere vitavit in terris: scriptum quippe est: Jesus cum cognovisset quia venturi essent ut raperent eum, et facerent sibi regem, ascendit iterum in montem solus orare (Joan. VI, 15). Quocirca beatus Maiolus aeterni Regis magisterio edoctus, qui oblatam gloriam culminis fugit, et postea sponte venit ad patibulum crucis, quatenus ejus membrum fieret, omnem spem suam in eo collocavit: hoc studuit opere adimplere quod ille praecepit sermone. Hoc enim praeceptum [Col. 0751B] est in Evangelio: Qui vult post me venire, abneget semetipsum, et tollat crucem suam, et sequatur me (Luc. IX, 23). Ita vir Dei per coelestis studii disciplinam mundi labilem contempsit gloriam, et supernae vitae tactus dulcedine, quae a mundi amatoribus concupiscuntur, omnia a se funditus temperavit abscidere. Igitur coenobium in collis valle quae Cluniaca dicitur, cui vir vitae venerabilis Heymardus praeerat, pro morum honestate et virtutum studiis appetiit, ibique secundum beati Benedicti regulam ab eodem viro jam praefato conversationis habitum petens, ut susciperetur rogavit.

XIII. Obedientiae deditus.---Spretis itaque omnibus terrenae possessionis stipendiis ob spem futurae repromissionis, habitum sanctae conversationis [Col. 0751C] sumpsit, sicque deinceps alieno vixit imperio, ut in nullo deviaret a sanctae conversationis proposito. Hic enim procul a se remotis hebetudine et murmure, singularis prae caeteris obedientiae praeeminebat virtute, implens illud in fratribus quod praecipit beatus Benedictus (Reg. S. Bened. c. 71): Obedientiae bonum non solum abbati exhibendum est, sed etiam sibi invicem obediant fratres. De abbate vero apostolico instruebatur exemplo. Obedite, inquit, praepositis vestris (Hebr. XIII, 17). Enimvero beati Benedicti cujus subjacebat discipulatui imitator existens, induta parvuli humilitate, stulto philosophorum neglecto dogmate, sapientem Dei stultitiam est adorsus, juxta quod praecipit Apostolus: Si quis vult inter vos sapiens esse in hoc saeculo, stultus fiat, [Col. 0751D] ut sit sapiens (I Cor. III, 18). Unde qui prius doctor grammaticorum, discipulus post coepit esse simplicium virorum.

XIV. Bibliothecarius et Apocrisiarius. Auctores profanos rejicit. Monita dat optima.---Haud secus enim ac philosophi ad syllogismorum argumentatoria se conferunt mentis instantia: ita se contulit ad ea dicenda quae quotidianum per usum in monasterio sunt explenda. Quibus omnibus solerti sibi cura cognitis et experimento memoriae commissis, videri jam coepit doctior cunctis. Hunc ergo ut in monachico ordine ita prudentem jam dictus Pater [Col. 0752A] intellexit, bibliothecae praeficiens, apocrisiariatus officium eidem injunxit. Quod ministerium tanta auctoritate tantaque adimplevit sollicitudine, ut omnibus secum conversantibus exemplo fuerit et terrori. Legerat isdem vir Domini libros olim antiquorum philosophorum, Virgiliique mendacia, quae nolebat nec ipse jam audire, nec alios legere. Sufficiunt, inquiens, divini poetae vobis, nec egetis luxuriosa Virgilii vos pollui facundia. Regulari quidem contentus conversatione, sic studebat parcimoniae, ut differre nullatenus videretur a societate communis vitae; quorum vitia dum conspiceret reprehendenda, hoc exquisito quod unicuique competebat vitio prius in unoquoque laudanda canebat: dehinc velut ignarus reprehendenda carpebat. Cunctos [Col. 0752B] tamen saepius admonebat ut tales se Deo exhiberint interius, quales humana opinio pro religionis habitu ferebat exterius. O virum cui semper summa debentur, qui amore vitae aeternae voluntariam amplexus pauperiem, totum Christo dedit quod in ara cordis invenit, nihil suis meritis tribuens!

XV. Romam missus. Socium oleo sancto sanitati restituit.---Quodam tempore pro monasterii utilitate beatum Maiolum cum altero fratre Romam dirigi contigit ab abbate. Qui expleta legatione dum redirent, ut Yporediem (Yure) ad hospitium venerunt, frater qui eum comitabatur, nomine Heldricus [(2) 1Kb] , febrium correptus langore, fatigari coepit acri ardore. Verumtamen aegritudine ingravescente, cum toto jam pateretur corpore, de vita desperatus, [Col. 0752C] circa mortem tenebatur sollicitus. Vir autem Dei qui nihilominus quam qui patiebatur de fraterno cruciatu tristabatur, duplicato tunc afficiebatur infortunio; quia hinc eum fratris moestificaverat aegritudo, inde paterna quae incoepta pendebat legatio. Sed quid ageret nescius, divinam clementiam exorare coepit attentius. Tribus tandem diebus peractis, post matutinas laudes cum se sopori dedisset, quidam vir canitie reverendus ei visus est dicens: Quid ignavo moerore deprimeris? quid a memoria excidit quod frater meus Jacobus de infirmantibus praecepit: Tristatur aliquis vestrum, oret aequo animo, et psallat. Infirmatur quis in vobis, inducat presbyteros Ecclesiae, et orent super eum, ungentes eum oleo in nomine Domini; et oratio fidei salvabit infirmum, [Col. 0752D] et allevabit eum Dominus (Jac. V, 41). Hac visione aliquantulum sublevatus animo, statim ut surrexit e somno, celeri actione duxit ad effectum, quod apostolica fuerat revelatione compertum. Res mira et vehementer stupenda! eadem quippe die qua sanctificationis oleo qui patiebatur est delibutus, ita sanitati pristinae restitutus convaluit, ac si nullam molestiam corporis pertulisset. Altera die Domini gratulantes virtute, conati sunt iter coeptum perducere ad effectum; quoniam quidem beati Jacobi voce sanari testabatur infirmus fidei oratione, ideo luce clarius patet beatum virum hoc suis obtinuisse [Col. 0753A] precibus, quod iste tam citae sanitati est redditus. Hoc plane miraculum fratribus fideli relatione cum fuisset agnitum, deinceps in magna veneratione habere coeperunt beatum Maiolum, quem jam ita Deo proximum noverant effectum per signa virtutum.

XVI. Humilior inde factus.---Sed vir beatus, gloria laudis abjecta, plus despici quam venerari in hac cupiens vita, quo fratrum devotione attentius honorabatur, eo magis omni se vilitate et extremitate dignabatur. Omnium licet charitate diligeretur, munditiam tamen cordis ne jactantia foedaret, a nemine se laudari volebat. Et ideo hominibus fugiens esse in pretio, sua se conscientia charum Deo exhibebat. [Col. 0754A] Christi quin etiam indutus tunica, cujus sequebatur vestigia, miraque ornatus patientia, meliora secundum Apostolum sectari semper studebat charismata. Ideoque vitia aversando, de virtute in virtutem proficiendo, per obedientiae quadruvium ad humilitatis usque supremum conscendit fastigium. Sed quia obedientiam nemo valet bene imperare subjectis, nisi hanc ipse didicerit prius exhibere praelatis; ideo hunc longo tempore Dei dispensatio statuit subesse, ut sub alterius magisterio disceret, quomodo sine errore aliis postea praeesse posset. At ego hic ab efflorationis opere paululum respirabo, ut debitum finem hic liber accipiat, indigna quanquam cogi brevitate queratur



LIBER SECUNDUS.
[Col. 0753]

[Col. 0753B] I. Abbas designatur, sed assentiri recusat.---Cernens interea vir Domini Heymardus beatum Maiolum virtutum pennis ad alta subvehi, terrena cuncta despicere, mundi gloriam declinare, verbis pluere, miraculis obscurare, ac toto conamine de virtute in virtutem velle proficere: at contra se infirmum, lumine privatum, senio fessum, atque emeritae militiae jam veteranum, convocatis in unum fratribus, his eos compellare coepit affatibus: Me privatum lumine vobis utiliter praeesse decernitis minime posse. Ideoque talem ex vobis ipsis eligite, qui tutor et custos sit vobis in Dei famulamine. Illis autem haesitantibus, et nihil ad haec respondentibus, quod mens conceperat divina inspiratione, allegavit sermone, beatum Maiolum ut eligerent adhortans, solum hunc [Col. 0753C] esse ad id officium idoneum affirmans. Unus omnium consensus, nec dispar fuit affectus. Cernere erat omnes in consona vota ruentes. Namque agmina monachorum et clericorum nobilibus viris conserta ruunt, plebs rustica plebi concinit urbanae, par est sententia cunctis, vox eadem, studiisque ardent communibus omnes Maiolo titulum decernere pastoris. Hunc clarum meritis, hunc nobilitate legendum, dogmate praecipuum, generoso pectore primum, principibus notum et nonnulla parte verendum. Sed assensum ut praeberet cum nullis flecteretur precibus, abbas bono usus consilio, quod sibi denegabat possibile, ei qui omnia potest studuit committere. Quocirca post singularum determinationem horarum, super hac petitione prostratis in terram fratribus, [Col. 0753D] octogesimus sextus decantabatur psalmus. Hocque dum fieret per triduum, tale Dei pietatis intulit indicium.

II. B. Benedicti monitis tandem acquiescit.---Vir namque Dei nimia sollicitus cura, cum sequentem noctem fere jam mediam duxisset insomnem, longa tamen cogitatione fessus, cum sopor ita irrueret, ut adhuc quasi vigilantem se putaret, quidam religionis habitu comptus, venusta facie decorus, visus est sibi astare et dicere: Securus esto, frater; ne titubes in suscipiendo regiminis honorem, quia ad hoc peragendum [Col. 0754B] officium divinum tibi non deerit auxilium. Tunc libellum quem forte manu gestabat praetendens: Hunc, inquit, tu comitem habeto, ejusque testimonio quae agenda sunt agito. Haec autem qui fabatur, non alius sibi quam B. Benedictus videbatur. Itaque hac visione aliquantulum recreatus, titubare nequivit se ad hoc opus divina cogi dispensatione. Jactans ergo in Domino curam suam, totumque suum posse in ejus ponens velle; facto mane in conventu fratrum, corpore in terram prostrato, tam abbati, quam omnibus fratribus satisfecit in capitulo, arguens se culpae, talique eos conveniens sermocinatione. O Patres, o fratres, hoc contumaciae deputare nolite, quod obstinato animo vestrae jussioni distuli obedire. Animarum enim regiminis dum vim et magnitudinem [Col. 0754C] mente pertracto, meae imbecillitatis conscius, ad hoc suscipiendum minime me fore idoneum sentio; et ideo fuit obedientiae dilatio, quia tanti ponderis sub mole ruinam perpeti formido. Nemo enim alter alteri sic est notus ut sibi. Unde si me ut ego nosceretis, ad id officium nullatenus cogeretis. Sed quia vestra urget jussio, cui contradicere non audeo: nunc in eo qui lenire aspera, relevare valet gravia, superare valet adversa; omni spe posita, vestra mutor ab immutata sententia. Hoc fratres audito omnes gratulabantur Deo, cujus benignissima miseratione exaudiri meruerunt in sua petitione. Tunc domnus abba multitudinem convocans nobilium, pontificum et abbatum, adhibuit consilium, in quorum praesentia haec prorupit in verba: [Col. 0754D] Vestram minime latet industriam, quia ad praelatos respicit, quidquid a subditis delinquitur. Quapropter exemplum pravae vitae, et negligentiam subditorum ignis gehennae inexhaustus vindicat. Idcirco ego Heymardus, sancti Petri Cluniacensis coenobii abba indignus, praesentibus atque futuris omnibus generatim notum esse volo, quia haec et hujuscemodi mente pertractans, aetate defatigatus, officiis etiam corporis imminutus, dum minus me pastorali curae idoneum persentisco, beati Benedicti capitulatim de constituendo abbate sollicitudine praemonitus, cum omnibus fratribus meis filiis et conservis, [Col. 0755A] beati quidem Petri pridem electum fratrem ac filium Maiolum reelegimus, et abbatem esse decernimus, ne insolentia nostrae infirmitatis ordo deterescat, et repulsam in aliquo patiatur, Deo propitio semper ad meliora provehendus. Nam sicut quis ad regimen incautus aspirat, ita si quis dignus refugit merito constringendus habetur. Et sicut Cluniacense monasterium Deo auctore a Willelmo duce fundatum nomine principis apostolorum sacratum, privilegiis Romanae sedis insignitum, regalibus praeceptis confirmatum, a reverendis quoque abbatibus domnis Bernone et Odone ordinatum constat; ita cum omnibus abbatiis, locis, et cellis ubi ubi, eorum vel nostro tempore acquisitis, praedicto fratri ordinandum tradimus, atque tam ad ordinem servandum secundum [Col. 0755B] beatum Benedictum et instituta patrum nostrorum, quam ad res disponendas sub omni integritate, propitia divinitate, vinculis obedientiae astringimus, et abbatem unanimiter omnes proclamamus. Post haec denique verba, electione conscripta, et universitatis consensu roborata, impositaque antiphona ducitur in ecclesiam, benedicitur, et in sua sede omnibus gratulantibus levatur.

III. Scripturae sacrae lectione se et alios regit.---Ut speculi fieri solet inspectione, ita se interius divina considerabat lectione, et ex hac mentis ornatus componebatur; deformitatis vero si quid deprehendebatur, justitiae moderamine corrigebatur. Ideo divinorum praeceptorum plus delectabatur eloquiis, quam dapium ditissimis ferculis; quia ex his et [Col. 0755C] suos mores componere, et sibi commissos instruebatur docere et corrigere. Cunctis tamen seipsum bene vivendi praebebat exemplum. Et ideo sicut in ordine, ita primus studebat ut esset in opere, juxta illud evangelistae: Coepit Jesus facere et docere (Act. I, 1). Adeo lectioni semper erat deditus, ut in itinere positus, libellum saepius gestaret in manibus. Itaque in equitando reficiebatur animus legendo.

IV. Profanos ut legit.---Philosophos vero saecularisque sapientiae libros quando legebat, illud sagaci sectabatur industria, quod ad legislatorem divina vox in legis secundatione (id est Deuteronomio) praecipit de captiva quae, sumpto calvitio, unguibus praesectis, pilis abrasis, omnibus purgata sordibus, ejus a quo capta fuerat transibat in amplexus. Hac [Col. 0755D] quippe similitudine, quae in philosophorum libris reperiebantur utilia, haec sua dignabatur memoria: quae vero superflua, de amore scilicet rerumque saecularium cura, haec quasi venenata radebat et mortifera, his calvitium inducebat, haec ungium more ferro acutissimo desecabat. Ex lectionis ergo assiduitate, Scripturarum informatus auctoritate, ita in canonicis ac monasticis valebat institutis, ut nulli videretur secundus in legum decretis ac philosophicis argumentis.

V. Erga subditos ut se gerit.---Tum virtute et sapientia compositus, fandi quoque honestissima copia ditatus, ita se coaptabat singulis, ut omnibus esset diligibilis, implens illud Apostoli: Omnibus [Col. 0756A] omnia factus sum, ut omnes lucrifacerem (I Cor. IX, 22). Quidquid loquebatur, sapientiae gravitate componebat. Sermo ejus sale conditus, quo virtutis pondere brevis et rarus, eo prudenti suavitate habebatur pretiosus. Ideo quotiescunque ad aedificationem moralem faciebat sermonem, ut disertissimus, ita habebatur gratissimus. Gregem sibi commissum provida regens pietate adversus pessimum sanctis omnibus inimicum, concordi sanctoque certamine admonebat certare, ut eorum quisque quod posset, operari bonum non desisteret, ne tunc vellet quando non liceret. Illis etiam B. Pauli saepius inferebat monita, qui in sua ait Epistola: Pacem sequimini cum omnibus et sanctimoniam sine qua nemo videbit Deum. Vetus enim proverbium est, parem pari facile [Col. 0756B] congregari. Ideo perpetuus virginitatis custos nullius turpitudinis ignominia maculari patiebatur sibi subditos. Peccantes vero zelo pii amoris coram omnibus arguebat, ut caeteri timorem haberent. Sed et verba quae sub increpatione proferebat, quasi stimuli dura videbantur et aspera, juxta illud: Verba sapientis quasi stimuli et quasi clavi in altum defixi (Eccle. XII, 11). Quin etiam paterno more quos aspera redarguebat invectione, mirum est referre, quam sancte, quam pie eos postmodum demulcebat, prout cuique expedire videbat, proferens de thesauro cordis sui nova et vetera; alios quidem blandimentis, alios admonitionibus, alios terroribus et ita omnibus omnia factus juxta Apostolum, praedicans verbum, instans opportune, importune, arguens, obsecrans [Col. 0756C] in omni patientia et doctrina (II Tim. IV, 2). Verum quia charitate replebatur Christi, qui omnes homines vult salvos fieri et ad agnitionem veritatis pervenire, omnium bonorum ut propriis gratulabatur provectibus, malorum ingemiscebat iniquitatibus; miserorum vero, haud secus ac si ipse pateretur, afficiebatur calamitatibus.

VI. In palatiis quam caute se habet. Multos convertit a saeculo. Monasteria reformat.---Augustorum vero seu regum palatia cum per diversas partes frequenter adiit, in eis non quae sua sunt, sed quae Jesu Christi quaesivit, ut ex eorum scilicet familiari collocutione, subveniret oppressis sua interventione, aut certe aliquos ex saeculari vel clericali habitu Deo lucrifaceret, ut juxta Domini praeceptum propria [Col. 0756D] relinquerent, et saecularibus curis semoti, Deo in tranquillitate servire studerent. Itaque licet saepius in terreno conversaretur palatio, animus tamen in nullo se flectebat a coelestis vitae proposito; quoniam humanis coelestia praeponens, ideo a coelesti rege separari non poterat, cui tota mente adhaerebat. Deinde ut obsceni rumoris nulla de se fabula, sed bene vivendi exemplum ex sua procederet continentia, in incessu, in omni corporis motu, tali se perornabat habitu, ut omnis ejus actio, omnis locutio doctrina apostolorum esset et institutio. Os ejus ita replebatur ex cordis abundantia, ut in eodem ore pene nihil aliud nisi lex resonaret divina. Et quia Scriptura jubet: Qui audit dicat: Veni (Apoc. [Col. 0757A] XXII, 17); ideo quoscunque poterat, a saeculi nequitia suadendo subtrahebat; et sicut coeleste per desiderium totis ipse viribus ad supernum regnum anhelabat, ita secum pergere omnes homines, si fieri posset, exoptabat. Sed nullatenus est fraudatus a desiderio, quod in se conceperat vera dilectio. Ille enim qui charitas est, qui se timentium complet voluntatem, viri Dei ferventem affectum perduxit ad effectum. Ad ejus quippe monita multi quae possederant relinquentes, regulari se disciplinae subdiderunt, et beati Benedicti sequentes vestigia, semetipsos abnegantes, vero regi totis viribus militaverunt. Partibus namque ex diversis ad ejus coenobium multitudo confluxit innumerabilis: sed nationibus licet diversi, mente tamen ita [Col. 0757B] erant uniti, ut illud ad litteram in eis impletum videretur, quod de initio nascentis Ecclesiae in apostolorum Actibus legitur: Erat illis cor unum et anima una (Act. IV, 32). Laetabatur pastor in sui gregis augmento, magisque gaudebat, quod omnes instabant operi proposito. Verum quia super gregem sibi commissum solerti vigilavit cura, divina promeruit gratia de fructu laborum suorum in hac gaudere vita. Nam regularis vitae disciplinam, quae jam pene deciderat per veterum negligentiam, prout B. Benedictus eam composuit, in pristinum statum corrigendo restituit, ac per diversas mundi partes, perplura monasteria a regulari tramite devia, tam per se, quam per suos quos abbates ordinaverat, monastico ordini [(3) 1Kb] subdidit. In hoc vero [Col. 0757C] gaudens gratulabatur Deo, quod eorum quos sua sub cura educaverat, ad monasticum regendum ordinem fore multos idoneos videbat.

VII. Discretione utitur in cibo.---Si quidem, ut discretissimus pater, omnibus quae agebat discretionem praeferebat, et tali discretione communis vitae utebatur ratione, ut et abstinentiae supra caeteros studeret, et ex eadem tamen abstinentia se laudandi materiem nemini praeberet. Regulari enim praecepto concessis ita utebatur et licitis, non ut voluptas aleretur, sed ut corporis necessitas brevi sumptu aleretur. Apostoli obtemperans praecepto, vino utebatur modico, sic sanctis et moderatis jejuniis corpus semper attenuabatur, sic [Col. 0757D] adulantium lingua vitabatur, sic mente jactantia pellebatur.

VIII. In mensis etiam divitum et in colloquiis.---Nobilium mensis quoties coactus intererat, sic apposita libabat, ut et superstitionem fugeret, et continentiam reservaret; quoniam quidem mensura ubique est laudabilis. Rebus enim in omnibus, etiam in bonis, est vitium quidquid excesserit modum. Ita sibi competens et moderatus erat habitus, ut nec nimium speciosus aut nitidus, nec plurimum videretur abjectus. Ex his enim saepius se solent homines vel insolenter jactare, vel indiscrete abjicere. [Col. 0758A] Quocirca discretione usus, inter utrumque incessit medius, ut nec jactantiae argui possit pretiosis de vestibus, nec simulatae sanctitatis de nimium abjectis et vilibus. Disertis quoque viris quoties jungebatur, et de Scripturis (fieri ut assolet) aliquid proponebatur, libenter audiebat, prudenter et verecunde respondebat, libenter ac laudabiliter suscipiebat. Prava vero si quae proponebantur, non acriter, sed ingenuo pudore confutabatur, non callida argumentatione disputantem contra se superando, sed per venerabilium doctorum exempla benigne docendo. Tunc dicta orthodoxorum trahebat ad medium cum evangelicis et apostolicis tonitribus, atque in hunc modum et eruditissimus declarabatur, et eruditionis jactantiam fugere videbatur.

[Col. 0758B] IX. Secessui et lacrymis deditus.---In diversorio ut in itinere, per singulos dies, ubicunque esset, secretum sibi adhibebat locum moeroris amicum, ut remotus ab hominibus Deo jungeretur propius; sed dicere non possumus, quantis tunc gemitibus, quantis afficiebatur fletibus. Plerumque terra ante oculos ita lacrymis videbatur irrigata, ac si foret unda perfusa. Si quae levia contingerent, quae pro humana fragilitate solent evenire in cogitatione, tali haec eadem plorabat moerore, ut gravissimorum criminum eum crederet reum. Porro quia justus in principio accusator est sui, ipse saepius se accusabat, se reum esse clamabat, illud beati Job frequenti memoria replicans: Nonne cognoscit Deus vias meas, et cunctos gressus [Col. 0758C] meos dinumerat? (Job XXXI, 4.) In itinere positus, saepius iter carpebat ab aliis semotus. Orationi dum insistebat, aut lectioni dum incumbebat, suorum nullus eum aggredi praesumebat quia, juxta illud beati Job, Subditis erat tremendus, et lux vultus ejus non cadebat in terram (Job XXIX, 24). Omnem intentionem suam ideo fore volebat in occulto, ne qua laudandi daretur occasio ex qua mentis subrepere potuisset elatio. Sed quominus petebat gloriam, eo illum magis sequebatur, quoniam ut Augustinus ait: Melior est virtus, quae humano testimonio contenta non est, nisi conscientiae suae. Vera enim est virtus quae ad eum finem tendit, ubi est bonum hominis quo melior non est. Et ideo [Col. 0758D] virtutes habenti magna virtus est contemnere gloriam; quia contemptus ejus in conspectu Dei est, judicio autem non aperitur humano.

X. Virtutes ejus quot et quales. Animarum suscitatio.---Diversi namque fideles viri diversis laudantur virtutibus; beatus tamen Maiolus non in una, sed in omnibus est laudandus. Verum nos eas in eo laudare debemus, quas tota novit Italia, non ignorat Germania, in quibus tota exsultat Gallia: restaurationem scilicet coenobiorum, pacem Ecclesiis redditam, regum et principum concordiam, intemeratam regulae observantiam, lucrum animarum, quas [Col. 0759A] (ut quondam David) manu fortis a saevissimis ursorum brachiis abstraxit, et a cruentis leonum faucibus eripuit, easque Domino ita restituit, ut cum justo viro dicere posset: Conterebam molas iniqui, et de dentibus illius auferebam praedam (Job XXIX, 17). Toties enim ex iniqui, hoc est diaboli, dentibus praedam tulit, quoties ex erroris morsu animam praedicando diripuit. A multis quippe daemonia expulit, quos praeripiens diabolo, Christi servitio subjugavit. Perpluribus quoque veneno serpentis tumidis per antidotum subvenit suae exhortationis. Infirmos in bono opere per manus impositionem perplures sanavit, dum suae operationis exemplo illorum vitam roboravit. Leguntur plurimi mirae sanctitatis viri, qui suis obtinuerunt precibus ut ad [Col. 0759B] corpora hi qui olim suppliciis deputati erant infernalibus redirent: sed si hoc est mirabile, cum anima per dissolutionem ad hanc vitam resuscitatur corruptibilem, illud est mirabilius et gloriosius, cum ad suum revocatur auctorem, ejusque a quo alienabatur perverse agendo, ita postea ut unus cum eo sit spiritus, adhaeret bene vivendo. Multos enim mortuos mente, beatus resuscitavit Maiolus ad gaudia aeternae vitae, et submersos in fluctibus magni maris retibus suae praedicationis ad littus traxit firmae soliditatis. Mortuorum ergo suscitatoribus nullatenus inferior beatus decernitur Maiolus; sed sagaci mente si quis vult indagare, quis unquam valet enarrare quot in tenebris et umbra mortis sedentibus viam rectam ostendit, et ad civitatem habitationis, [Col. 0759C] coelestem scilicet Jerusalem, ut irent, edocuit; qui in bono claudicabant opere, illos salutare iter docuit currere. Verum sunt nonnulli qui eos tantum efferunt, quos signa fecisse visibilia audiunt; operatores vero invisibilium quae perpendere nesciunt, minoris fore meriti contendunt. Quocirca exteriora perpetranda beatum Maiolum ut compotem fuisse monstremus, pauca de multis quae mirabiliter gessit dicemus.

XI. B. Mariam Anicii adit.---Quodam tempore ut supplici devotione misericordiae deposceret matrem, Dei scilicet Genitricem, aggredi studuit Vallavorum civitatem. Tota tunc civitas tripudiat, ejus visione uterque sexus indiscreta aetas gaudebat. Omnes petunt benedictionem, audire exoptant ejus [Col. 0759D] sanctam sermocinationem, occurrunt proceres, properat promiscua plebs, tum sacer ecclesiae denso ruit agmine clerus. Laudibus hi plaudunt, persultant plausibus illi, et commune decus parili pietate salutant. Exin multiflua comitante turba iter dirigit ad sanctam ecclesiam, sternitur, et Christum solito prostratus adorat, rigat lacrymis solum, vocat planctibus Christum, cui lacrymae fecere viam super astra volanti.

XII. Caecus illuminatus.---Postquam itaque spiritali suavitate in Christo debriatus jucundissimis se [Col. 0760A] virtutum dapibus explevit, diversorium repetens, occurrit mendica manus, stipemque petebat, docta et sufficiens aliena vivere quadra. Inte quos occurrit unus, qui multos jam per annos lumine fuerat privatus, dum caeteri corporeum sublevamen, ipse solus petebat lumen: apostolorum a principe scilicet sibi testabatur revelatum fuisse, ut si ex unda qua vir Dei manus ablueret, oculos lavaret, expulsis tenebris oculorum lumen ipse recuperaret. Cumque ab eodem aspera fuisset increpatione repulsus, expetere id tamen non destitit a sibi famulantibus. Hoc idem comperto eis interdixit sub interminatione, hoc facere caverent temeraria praesumptione; sed lumine qui carebat eadem quin peteret quiescere nesciebat. Denique sua saepius frustratus petitione, [Col. 0760B] cum quod quaerebat in civitate non posset impetrare, virum Dei suae egressionis in itinere sua tentabat improbitate lacessire, illi per omnia similis in petendo, de quo Dominus ait in Evangelio: Et ille si perseveraverit pulsans, dico vobis, etsi non dabit illi surgens, eo quod amicus ejus sit, propter improbitatem tamen ejus surget et dabit illi quotquot habet necessarios. In locum, qui Mons gaudii vocatur, quod hinc Christi matri ecclesiae spectat, tunc virum Dei praecessit ejus operiens adventum, et equum venientis per frenum arripiens tenuit, atque cum juramento dixit: Hunc equum non dimittam, etiamsi vapulavero, nisi prius quod deprecor impetravero. Aquam quoque, ne exinde aliqua excusandi subriperetur occasio, secum ille deferebat in vasculo sibi [Col. 0760C] pendente a collo. Tunc vir Dei in multa sollicitudine constitutus, tandem flectitur ad misericordiam petentis pietate compassus. Descendens itaque, aquam more ecclesiastico exorcisavit, ac ipsi salutare signum Dominicae crucis infudit, et super caeci oculos eadem de aqua salutare signum imposuit, de sua nihil virtute praesumens, nec tamen in fide haesitans, dum eum, cujus nomen super aquam vocavit, et ex hac salutare lignum lavit, lumen posse caeco reddere nullatenus dubitavit. Et quia hoc fideliter credidit, effectu suae fidei minime caruit. Nam flexis dehinc in terram genibus cum his qui secum tunc aderant fratribus Matrem misericordiae fusis coepit lacrymis postulare. Mira res! ille qui privatus fuerat lumine, antequam vir Dei surgeret ab oratione, tenebris [Col. 0760D] evacuatis lumen [(4) 1Kb] recepit veritatis; quique gressum figere solebat dirigente altero, laetus rediit ad sua nullo ductus auxilio. Cujus vocem a clamore vir Domini compescens, hoc in mandatis dedit: Vade, inquit, in pace domum tuam, et narra quanta tibi fecerit virtus B. Mariae virginis. Hoc miraculum non aliunde commendatum, verum ex eorum qui interfuerunt sincera relatione insertum est.

XIII. Item alius.---Aliud quoque haud dissimile virtutis indicium per eumdem novimus operatum opificem omnium Dominum. In Viennensi pago, quadam [Col. 0761A] in villa, quidam rusticus filium quem habebat lumine privatum flebat. Ad eamdem (quia sui juris erat) domnus pater Maiolus cum suis ad hospitium venerat. Rusticus ergo sumpta fiducia lumen filium posse consequi, si aqua qua vir Domini manus abluerat ejus abluerentur oculi, quia virum Dei super hoc convenire timuit, hoc ab ejus ministro clam petere studuit. Accepta ergo latenter aqua, mox, ut filii oculos abluit, lumen quod amiserat recipere meruit. Hoc vir Dei ut comperit, quia humanae laudis gloriam fugiebat, aquam deinceps, qua manus abluerat, ante se spargere faciebat; sed ex hac furtum saepius factum laudabile multos longa debilitatis infirmitate laetos optata reddidit sospitate.

XIV. Febricitans sanatus.---Quodam vero tempore [Col. 0761B] cum iter ageret, frater qui secum comitabatur, immensis coepit agitari febribus, qui ita nimio irruguerat algore, ac si funditus vitali careret calore; fratres qui aderant suis eum vestimentis tegebant; ipse tamen calere nullo modo valebat. Tunc vir Dei sua se tunica exuit, qua eum induens sic collocari praecepit; ipse vero ad solitum orationis accessit confugium. Sed quid Christus non operetur in sanctis? Extemplo enim sancti viri tunica frigoretrici corpus ut obtexit, illico per ejus qui patiebatur membra placidus se sopor infudit, et sudoris inundatio totum corpus quod nimio prius inhorruerat algore, resumpto, operuit optato calore. Post modicum intervallum ut surrexit a somno, ita pristina usus est sospitate, ac si nulla prius opprimeretur [Col. 0761C] infirmitate. Ex qua re potest animadverti, ejus anima quid virtutis intus, quidve haberet meriti, cujus vestis exterius sanitatem restituit infirmanti.

XV. Maioli devotio in itinere Romano.---Illud vero quis explicet digne, quoties ad apostolorum limina iter dirigeret, qua devotione illud iter explebat? Cuncta sanctorum loca, sancto itineri contigua, spiritali visitabat studio; ibique fundens lacrymarum flumina, sibi eos quo succurrerent orationis deposcebat instantia. Pauperum quos in via reperiebat neminem sine consolatione transire sinebat; fidelem per ministrum cui haec cura commissa fuerat, singulis subveniebat, et quidquid in eos contulerat, in Christum se contulisse gaudebat. Apostolorum ad sepulcra cum perveniret, dici non potest quot lacrymarum, [Col. 0761D] quantumve gemituum, quid ibi doloris effunderet; corporis ejus ut hic esset dissolutio, illic vili quo tegeretur mausoleo omni exposcens desiderio. Romae dum aderat, cordis in laetitia plus solito exsultabat, et nimio prae gaudio (sicut ipse fatebatur) sibi saepius gloriosos principes quasi praesenti cernere intuitu videbatur, hac de re festiva sibi et celeberrima dies ducebatur accessionis; expers vero gaudii et plena moeroris deputabatur recessionis.

XVI. Arpertus Curiensis episcopus praevia confessione a morbo recreatus.---Aliquando vero iter illud cum ageret, et Coriam (Coire) per Penninas Alpes transiret, praedictae civitatis episcopus, virtute venerabilis Arpertus gravi peste percussus, acerrimis [Col. 0762A] indesinenter cruciabatur doloribus. Qui viri Dei adventum populi rumore ut comperit, ut ad se visitandum pergeret precibus obtinuit. Qui morbo in gravescente jam desperatus de vita sua, ei studuit confiteri delicta, in multis se confitens offendisse, maxime in elatione, et quod boni egerat, per inanem gloriam se perdidisse timebat. Dum haec et alia eidem confiteretur maximo cum moerore, ab immenso quo torquebatur dolore aliquantulum sublevari se sensit beati viri visitatione, et ideo per ejus meritum se sanitati credidit reddendum. Et quoniam paschalis dies jam appropinquaverat, et dies qua sanctum chrisma conficitur jam imminebat, cum ad altare non posset accedere, et debitum obsequium persolvere, ideo Dei famuli clementiam obnixius [Col. 0762B] coepit deposcere, quatenus sibi virtutis ab omnipotente Deo sua ipsius deposceret deprecatio, quantum ea die sufficeret, qua more ecclesiastico sanctum chrisma conficeret. Sed totus qui possidebatur a pietate, quod juste petebatur, nescivit negare. Mox oratorium petiit, seseque cum lacrymis in orationem dedit, et oratione in brevi completa exiit. Antistitem aegritudo deserere coepit, praefata nimirum die, pro qua petebatur, se laetatus est tantam virtutis sumpsisse constantiam, ut aegritudinis in se nullam sentiret molestiam. Gaudere denique coepit, quod Maioli precibus ex infirmitate convaluit; sed ex hoc plus, quod praescripto vitio (sicut ipse fatebatur) magna ex parte caruit. Inde datur intelligi non tam pro corporis sospitate, quam pro salute [Col. 0762C] animae beatum virum libentius Dominum exorasse.

XVII. Oeconomi punita tenacitas.---Romae quondam dum moraretur, ad B. Pauli limen, placuit ut orationis causa proficisceretur. Ad egregii doctoris aedem ut venit, ante sepulcrum sese cum lacrymis in oratione solotenus stravit. Surgens vero ab oratione, ejusdem loci monachos fraterno visitavit amore: quibus verbum dum faceret, et eorum mores ut pius pater instrueret, suis quo subveniret necessitatibus, agere ipsi coeperunt cum precibus. Tum ille, ut semper misericordiae visceribus affluebat, dispensatori praecepit, ut eis argenti libram tribueret. Sed dispensator, parvam quantitatem quia fore sciebat in sumptibus, medietatem tantum librae concessit, [Col. 0762D] ut providus. Mox vero ut ad B. Petri basilicam repedavit, vir quidam adfuit, qui ei decem solidos obtulit. At ille suscipiens haec: Haec cape, ministro dixit,

   ac te succumbere noxae
Disce, quod in fratribus fraudem meditatus egenis,
Malueris esse tenax, nam si quod tradere jussi
Cessisses, solito, Christo tribuente, refusos
Viginti caperes hodierno fenore soldos.
Invadit formido hominem secreta reatus
Maiolo patuisse sui, non sane putato.
Hoc mirum, bone vir, tanto quod clausa prophetae
Cordis hiant: plenus qui sancti nomine flatus.
Jam Deus est, jam divinos sortitur honores.

[Col. 0763A] XVIII Nudus vestitus.---Alio quoque tempore cum iter carperet, pauper in itinere est repertus pede nudus, cucullo vacuus. Super quem misericordia vir Dei motus eum induit veste qua tegebatur exutus. Ad hospitium quo tendebat ut venit, ejusdem compositionis et similitudinis sibi meliorem ejusdem civitatis episcopus obtulit. Hanc vir beatissimus ut sumpsit, suos affari taliter coepit: Illi haesitare nostra non debemus impendere, qui abundantius tam cito quae tribuimus valet restituere.

XIX. Ottonis Augusti opinio de Maiolo et de monachis. Ottonis elogium et Adalaidis.---Hujus igitur sanctitatis opinio, mira per eumdem patrante omnipotente Deo, cum apud hominum notitiam magis ac magis innotesceret ejusque nominis fama longe lateque [Col. 0763B] se spargeret, Magnus Otto qui tunc temporis strenue rempublicam gubernabat, tanti viri plurimorum relatione comperta, ejus praesentiam ardentius cupiebat. Hic enim vir licet imperiali potiretur fastigio, magna tamen erat illi circa monasteria devotio; quia nequaquam se feliciter imperium sperabat tenere, nisi summo Regi studeret non displicere. Et ideo saepius ingemiscebat, dum qui per religionis habitum se Deo devoverant, saeculari intentos negotio ire per abrupta cernebat. Nam regiminis ad cultum ita videbatur idoneus, quatenus nulli non modo secundus, sed (ut planius dicatur) primis et summis conferendus videretur. Nihil leve moliebatur, quia gravitatis eum modestia comitabatur; verum quidquid incipiebat, efficacia nullo [Col. 0763C] modo Deo auctore carebat. Huic conjux Adeleidis inhaerebat, quae Deo amabilis et hominibus diligibilis, ita regali copulabatur toro, ut mentem castam omni custodia Regi servaret superno. Pauperibus subveniebat, aegrotos et debiles sine intermissione fovebat. Gaudebat cum gaudentibus, flebat cum flentibus, spes miserorum, solamen lugentium: quo regali nobilis stemmate, eo per omnia pollebat nobilior sanctitate.

XX. Virtutum in culmine posita, cum superbiendi non defuisset materia, ita se humilitatis protexit custodia, quatenus nullius jactantiae exemplum ex sua deprehenderetur continentia, illud mente pertractans quod Salomonis loquitur sapientia: [Col. 0763D] Rectorem te constituerunt? noli extolli, sed esto in illis quasi unus ex illis (Eccli. XXXII, 1). Si enim, juxta Apostolum, vir infidelis per mulierem fidelem, et infidelis mulier per virum fidelem (I Cor. VII, 14) [Col. 0764A] alterno fidei bono salvabuntur, multo magis hi in Christo copulati, qui sunt per fidem justitiam operati, ipsius testimonio repromissiones quas repromisit qui non mentitur Deus, sunt sine dubio adepti. Ambo enim Evangelii auditores, et quia auditores, ideo operatores, quoniam quidem ex Evangelio didicerant: Qui recipit justum in nomine justi, mercedem justi accipiet (Matth. X, 41); ideo quos in Dei famulamine cernebant devotiores, eos sibi habebant chariores. Sed illi prae caeteris diligebantur, qui falsa abrenuntiantes gaudia, beati Benedicti sectabantur vestigia devotione promptissima.

XXI. Maiolus per Heldricum utrique charus. Monasteriis reformandis praepositus.---Itaque (ut praelibatum est) B. Maioli fama plurimorum relatione [Col. 0764B] comperta, haud secus ac perfrui vita, ejus potiri delectabantur notitia, quorum adimplere non distulit desiderium, qui fide pulsantibus beatae vitae pandit ingressum. Enimvero Heldricus, cujus supra (lib. I, c. 15) meminimus in laicali potentia praecipuus, qui quondam in Italia inter caeteros Palatinos exstitit honorabilis, uxori cum magna rerum temporalium copia abrenuntians, deposito cingulo, Cluniaco se conferens, B. Benedicti se subdidit proposito. Hujus quippe familiaritas gignere diffamatur causam qua Romanus princeps habuit sancti viri notitiam. Per hunc enim eum sibi accersivit, quem adeo pro salutari dilexit doctrina, ut quae sibi in Italia subdebantur et in Germania, ejusdem ordinationis committere vellet monasteria. Imperatrix vero, ac si [Col. 0764C] ancillarum ultima, impendere cupiebat ei devotionis obsequia, quoniam beati Maioli per preces abundantiori se visitari divinae praesentiae sperabat gratia. Cuncti eum venerabantur optimates, cunctique diligebant principes. Hunc imperator habebat auricularium, hunc a secretis fidum internuntium. Si quis apud imperatorem aliquod haberet negotium, mediatorem beatum quaerebat Maiolum.

XXII. Per idem tempus beati Apollinaris coenobium, quod per viginti quatuor stadiorum spatium a Ravennate urbe fertur sepositum, ad B. Benedicti instituit tramitem, ibique suum ordinavit abbatem. Praeterea imperatricis non contemnendae petitionis tunc exoratus instantia, juxta Ticinensem urbem [Col. 0764D] sancti Salvatoris [(5) 1Kb] desudare coepit in fabrica. Interim vero jam debitum finem secundus hic liber postulat, ut ea quae restant, tertius, signis evidentibus, ad finem usque perducat.



LIBER TERTIUS.
[Col. 0763]

[Col. 0763D] I. Maiolus Cluniacum revertens, a Saracenis capitur.---Vir itaque Domini (ut supra diximus) imperatricis animis satisfaciendo, longo temporis spatio jam evoluto cum Cluniacensi deesset monasterio, [Col. 0764D] accessit libitum quo fratres pergeret visitatum. Cunctis igitur in via necessariis praeparatis, laborem aggreditur itineris. Magna tandem cum difficultate laboriosi itineris cum jam cacumina Alpinae praeterissent [Col. 0765A] altitudinis, ad villam usque descendunt quae prope Dranci (Dransae) fluvii decursum posita, Pons Ursarii quondam vocitari erat solita. Nam rivulus qui descendit e montibus, cum flexuosos revolvendo per globos inter Alpes decurrit, sua ibi revolutione tantum planitiei porrigit, quantum praedictae villae occupare positio possit. Multi enim ex diversis regionibus tunc B. Maiolum comitabantur, quia ejus sanctitate se liberari posse arbitrabantur. Ad hunc igitur locum cum sine discrimine pervenissent, eumdemque rivulum transissent, mox inter ipsos artae viae, difficiles reflexus, qui parvo intervallo se praebent descendentibus, subito eos invasit perfidae gentis Sarracenorum exercitus. Subita itaque incursione turbati, et conantes plurima frustra, [Col. 0765B] omnique spe meliori deposita, fugae consulunt, sed nequidquam. Vesana enim impiorum turba calle citato hos persequens, omnes quos comprehendere potuit, in vinculis conjecit. Cumque unus ex illa impiorum turba ab alta rupe unum ex viri Dei famulis telo appeteret, ut famulus eriperetur, vir Dei venienti jaculo charitativam manum opposuit: in qua quandiu postea vixit, inflicti vulneris cicatrix apparuit. Nihil vero de sua morte formidans, pro reliquis tamen exaestuans, altius tunc ingemiscebat, dum his quos impiorum crudelitas turbabat, subvenire nequibat. Evadendi itaque cum non deesset facultas, hunc tamen immobilem mentis tenebat charitas; quia eos pro quorum dilectione animam optabat ponere, etsi non [Col. 0765C] poterat ab impiorum manibus eripere, magno tamen dolore convictus nolebat relinquere. Apostoli interim reversus ad exemplum, qui dum pateretur naufragium, salvavit oratione animas omnium secum navigantium, cum eos humano auxilio ab imminente nequiret liberare periculo, hoc suis apud Deum promeruit precibus, ut ex illa miserabili turba nemo moreretur inter hostium tela. Feroces itaque barbari peracto scelere ad suas latebras dum redirent cum captivorum multitudine, beatum Maiolum cernunt a longe solum sedentem in lapide. Celeres ad eum tunc pedites accesserunt, et sceleratas manus in sanctum injecerunt, eumque tenentes, cum caeteris captivis duxerunt. Tunc B. Maiolum qui caeteris habebantur praestantiores, honorare, qui vero leviores [Col. 0765D] illudere, Christianaeque fidei coeperunt detrahere.

II. Ob Christum praedicatum religatur.---Protinus ergo beatus Maiolus belligerator optimus, scutum fidei arripiens, cuspide verbi Dei perfodiebat inimicos Christi, Christianae religionis cultum approbans, et eum quem Deum colebant, nec se a supplicio liberare, nec illos in aliquo posse adjuvare, certis et evidentissimis agressus est rationibus demonstrare. Quo audito barbarorum jactantia furore inflammata vesano, sanctos pedes compede constringentes ferreo, [Col. 0766A] abscisso rupis sub antro, horrendo claudunt ergastulo. Sanctus itaque Domini ut eos in sui perniciem conspicit dira frementes:

Martyr ut emeritam certamine sumere palmam,
Utque sui posset perfundi fonte cruoris
Optat, et intrepido profundit talia vultu.
Quod satis est, supraque satis, huc viximus usque.
Nunc faciem penetrare cupit cum spiritus ardens,
Christe, tuam: taedetque viae, taedetque laboris.
Qua breviora patent recti compendia callis,
Ire juvat, via sit trepidis nimis ardua quanquam,
Propere sidereos dabitur contingere campos.
Sanguinis effusi si nos vestigia ducant,
Martyrii titulum tensis complectimur ulnis,
Et sponte expetimus pulchram per vulnera mortem.
[Col. 0766B] Tu modo nos dignare tuo pro nomine testes.
Haec dicens, animumque neci, collumque parabat
Carnifici: sat fixa viro sententia mortis
Intrepido; sed, Christe, tuis mundissima castris
Lilia cum rosis pariter candentia vernant,
Nec te martyrii constantia sola meretur,
Nec fuso quisquam tantum sit sanguine martyr.
Saepe etiam multis peperit pia vita coronam:
Estque sacerdotum confessio munda tuorum
Grata tibi, quos justitiae perfectio vestit.

III. Se liberandum coelitus intelligit, meritis beatae Mariae.---Ergo, ut praelibavimus, vir Domini ferreis astrictus vinculis, horrendo in antro tenebrosi carceris pro confitendo nomine divinitatis, suffragia est expertus divinae pietatis. Nocte igitur subsecuta, [Col. 0766C] cum sopori dedisset membra nimio moerore confecta, talis sibi visio divinitus est ostensa. Apostolicis insignitus vestibus Romanus antistes videbatur astare circa se, cum odore thymiamatis thuribulum deferens. Hac denique visione certior redditus, per apostolorum interventum ab impiorum manibus se intellexit liberandum. Ad hoc itaque quod vidit per somnum, aliud accessit magis evidens indicium. Pro dilectione Matris misericordiae, libellum quem de ejus Assumptione beatus [(6) 1Kb] edidit Hieronymus, saepius gestare sanctis solebat manibus. Hunc, dum caeteros sacros codices cum omnibus quae hic habebat perdidit, Virginis (ut fatebatur) tuitione sibi salvari meruit. Quem vestis sub tegmine dum se sentiret habere, quot dies superessent ab hinc ad eamdem Assumptionem [Col. 0766D] Matris misericordiae, sollicita nisus est mente discutere: qui numero supputati viginti quatuor sunt inventi. Tunc eam sua interventione hoc apud suum Filium orat obtinere, ut ipse eripiatur ab hac captivitate: quatenus divina sibi pietas inter Christianos concedat cum suis concaptivis tantae solemnitatis potiri celebritate. Hac finita oratione ut ad rupem caput convexit, e vestigio prae moerore sopor irrepsit. Post paululum vero expergefactus, se ferreis reperit solutum compedibus. Mane autem facto, hoc barbari stupentes miraculo, quod eum [Col. 0767A] cernebant compede divino solutum numine, ulterius ut vinciretur ausi sunt nullomodo praesumere, sed ferocitate paulisper mitigata, venerari deinceps coeperunt quem prius in derisum habuerunt.

IV. Cluniacensibus pro sua liberatione scribit. Quosdam convertit. Pretium dat barbaris.---Tunc vir Domini, annuentibus sibi barbaris, per monachum qui secum captus fuerat, epistolam manu propria conscriptam direxit fratribus. Textus autem epistolae haec continebat: Dominis et fratribus Cluniensibus Maiolus miser captivus et catenatus. Torrentes Belial circumdederunt me, praeoccupaverunt me laquei mortis. Redemptionis pretium, si placet, mittite pro me et his qui una mecum capti tenentur. Haec epistola Cluniensi perlecta in capitulo, [Col. 0767B] omnem illam stirpem quae ejus doctrina et exemplo hactenus laeta fructificaverat in Christo, moestitia extemplo suo confecit auditorio. Exprimere valet nullus quantus tunc ibi omnium gemitus. Ubique inter eos luctus, una vox omnium plangentium, unus audiebatur clamor lugentium, atque dicentium: Versa est in luctum cithara nostra, et gaudium nostrum in moerorem; quia juxta illud Jeremiae lamentum, Christus Dominus captus est in peccatis nostris, cui diximus: In lumine tuo vivemus (Thren IV, 20). Ecce enim profanae gentis irretitus est laqueo, cujus in Deo gloriabamur documento. Cujus interea isti afficiebantur de vinculis, hunc Dei dignatio magnificabat miraculis. Eorum namque, quos ad Christi cultum viri Dei persuasit disputatio, [Col. 0767C] postquam Christianae professioni a ritu se contulerunt barbarico, sicut jurejurando protestabatur assertio, dum quiescerent immites nocturno tempore milites, et vir Dei debitas Regi regum redderet laudes, multorum secum canentium saepius audiebant voces, quas quidem quia nemo sibi hominum familiare tunc praestabat contubernium, ipsi procul dubio angelorum fore asserebant cum eo psallentium. Itaque ut cras statutum, infiniti ponderis pecunia, vel ex his quae ad usum necessaria, vel monasterii hactenus ad decorem servabantur insignia, sive honorum virorum largitate in unum congesta, caeteris qui praestantiores videbantur fratres, cum multorum thesaurorum copia, die accurrerunt statuta. Qui praedonibus omnia quae solerti congesserant indagine, [Col. 0767D] praebuerunt, omnesque prius vinculis qui trudebantur, novissime posthac quem diligebant, ab impiorum manibus traxerunt: factumque est superna gratia disponente, ut unius captivitate multi donarentur libertate; et sicut superni Regis a piissima Matre petiit, ita inter fidei domesticos, ipsius Virginis interventu Assumptionis festivitatem celebrare promeruit.

V. Maioli patientia hinc probata. Barbari puniti.---Enimvero quia nihil in terra sine causa fit, Scriptura teste, divinae providentiae non abs re credimus placuisse, quatenus vir sanctitate praecipuus ideo volveretur tot casibus, ut exinde et vir Dei pressura attritus proficeret, et mortalibus beneficium divino [Col. 0768A] munere concessum proveniret. Vitae namque hujus in conversatione, licet humanis contraheret ex affectibus, unde diceret: Dimitte nobis debita nostra (si enim dixerimus quia peccatum non habemus, nos ipsos seducimus); ab hoc tamen saeculo, prout potuit, immaculatum se custodire studuit. Sed totus quamlibet videretur mundus, juxta Dominicam tamen sententiam illud fateri cogimur, quod negare non audemus; quia adhuc indigebat quo summus sibi Magister pedes lavaret, ut in eo illud impleretur quod dicitur: Qui sanctus est, sanctificetur adhuc (Apoc. II, 11). Propterea haec viro Dei tribulatio, patientiae fuit probatio; quoniam, ut ait Augustinus, nullus hominum tanta est justitia praeditus, cui non sit necessaria tribulatio tentationis, [Col. 0768B] vel ad perficiendam, vel ad confirmandam, vel ad probandam virtutem. Sed justo Dei judicio, unde venerabilem patrem probatio, inde se tribulantes justa consecuta est damnatio. Angustos namque inter Alpes obsidentes aditus, insperato insidiabantur apostolorum limina petentibus: sed ab eisdem dum capitur qui ab Omnipotente quamplurimum diligebatur, ejus sanctitatis ex merito cominus super eos divina se contulit ultio.

VI. Pro ulciscenda siquidem injuria viri Dei clade inter eos surgente, paulatim coeperunt viribus deficere, adeo ut divino se puniri verbere ore proprio faterentur intelligere. Verum nobilissimis viri Dei ditati spoliis, magis ac magis quotidie dum laborarent incommodis, ad Fraxinetum per consueta devia [Col. 0768C] expetere propria aggressi sunt cubilia. Tum vero a Christianis itinere eorum explorato, iter securi per Alpes dum more tenerent solito, super se cum impetu venientium auribus a longe exceperunt sonitum, a clamoribus venientium et clangore tubarum consonat omne nemus, strepitu collesque resultant. Extemplo barbaris gelidus per dura cucurrit ossa tremor. Qui divina perculsi formidine, nullum senserunt auxilium praeter fugae praesidium. Certamen tunc magnum erat Christianis cum barbaris fugientibus, et ideo resistendi mente divinitus absente secedentibus, post principia certabant nuda praetendere terga. Fugam tamen dum facerent, multi capti, perplures vero sunt neci mandati. Hic vero qui effugerunt ad tempus dilatam mortem, cujusdam [Col. 0768D] promontorii supercilium tutaminis sibi elegerunt praesidium. Sed decentius occumberent, si hostium inter tela ruerent. Illud itaque promontorium ita vastis rupidus circumcirca videtur subductum, ut praeter unam partem lateris devexi, undique facultatem deneget commeandi. Hanc denique partem Christianis obsidentibus, cum nullus adesset eis fugiendi aditus, nulloque nostrates munere a sui obsidione quivissent avertere, humilem locum explorant, quo ad ima se saltibus deponant. Consequens enim erat, ut ipsi peterent ima, super quos superna incubuerat ira.

VII. Maiolus recipit sacros codices.---Vertitur interea coelum, et ruit Oceano nox involvens umbra [Col. 0769A] magna terramque polumque. Conticuere omnes; sed nulla miseris quies, ocius accelerare cupiunt negotium. Denique impediente se Satana locum sibi exploratum minime adierunt; sed ab eminentis rupis vertice in imum se profundum tota nocte praecipitaverunt. Nostrates autem, jam die lucescente, coelestis victoriae stupentes magnitudine, ei gratias libuit referre, cujus forti numine prostratum cernebant agmen hostile. Quosdam tamen eorum qui demersioni se subtraxerunt, in remotiori quodam montis latere offendentes comprehenderunt. Qui salutari se ablui deposcentes lavacro (hos enim, sicut superius diximus (cap. 4), vir Dei de Christo verbis edocuit salutaribus) corpori matris uniti Ecclesiae, quanta inter barbaros gratia servum suum [Col. 0769B] omnipotens illustravit, soliti erant referre. Optima tunc spolia colliguntur, aequasque per partes inter Christicolas distribuuntur. Ast beatum Maiolum, corpore licet absente, meritis tamen in fugandis hostibus praesentem, ejus distributionis cuncti qui aderant, expertem fore dignum nullatenus judicant. Hujus namque pro ulciscenda injuria hostes pessumdatum iri coelesti testabantur in victoria. Propterea sacros codices, quos barbari rapuerant beato viro, sua pro parte miserunt. Sic Omnipotens, sui famuli meritis praecipitatis impiis, eliberavit cunctis viam Romani itineris.

VIII. Romanum pontificatum recusat.---Non longo vero post tempore Romana sede proprio viduata pastore, idem Dei famulus Ottonis secundi juncta [Col. 0769C] cum matris prece, Italiam repetere a partibus est coactus Galliae. A matre tunc et filio honore susceptus dignissimo, ad culmen apostolicae dignitatis precibus impelli coepit continuatis. Sed cui magis abjectio, quam expeteretur exaltatio, nullatenus ad se promovere potuit sublimitatis ambitio. Pusillum gregem nolebat dimittere, quem Christo placuit sibi committere: et cum ipso volebat in paupertate vivere, qui in paupertatem descendit a coelesti culmine. Sed ab utraque cum cogeretur potestate, excogitandi dilationem studuit postulare. Tunc ad orationis se contulit praesidium, quo sibi concederetur divinitus quid agendum, quidve tantae potestati esset respondendum. Ab oratione ut surrexit, apostolicae lectionis codex casu sub oculis huc adfuit. [Col. 0769D] Quo aperto, illa se in prima marginis fronte obtulit lectio, cujus se divinitus instrui credidit documento. Insertum quoque quod reperit, sibi adhaerentibus legere coepit: Videte ne quis vos decipiat per philosophiam et inanem fallaciam secundum traditionem hominum, secundum elementa mundi, et non secundum Christum (Coloss. II, 8). Agere se oportere fatetur suis omni studio quod divina suggerit lectio. Imperatoris et sanctae matris iterum precibus alternis ad ipsum flagitatur successibus: cum nobilibus qui aderant antistites insistebant, imperialis quo fieret petitio supplicabant. Ast ille, divina illustratus gratia, solerti se studuit excusare prudentia. Ea, inquit, mihi abesse cognosco, quae viro conveniunt [Col. 0770A] apostolico: nec videor idoneus ferre quo possim tantae magnitudinis pondus, nec decet quemquam hanc praesumere sarcinam, cujus non potest vitare ruinam. Postremo ego et Romani, sicut divertimur regionibus, ita minime convenimus moribus: et si ipsi morigerabor, monastica professione privabor; ideoque alium vos acquirite, quia indubitanter potestis scire, me ad culmen apostolicum hac in vita non accessurum, gregemque mihi commissum nunquam dimissurum. Hac quidem ex re liquido possumus colligere, hunc Dei famulum multae humilitatis fuisse, qui rogatus a summo terrenorum principe, ad culmen apostolicum distulit ascendere. Sed quod ille distulit rogatus, multi longe inferiores, quos nec litteratoria professio, nec honestae vitae provehebat [Col. 0770B] conversatio, se, si possent, ultro ingererent, omni se despectui multiplicatis precibus subderent: prostremo tantae dignitatis quo sublimarentur culmine, magno promisso munere se damnari sua sponte Simoniaca non spernerent peste. Ast vir Dei quem interius virtutum magistra docebat humilitas, in cujus spiritu evangelica regnabat paupertas, quanquam polleret eximiae conversationis praeconio, ideo tam sublimari refugit temporali fastigio, quo saeculari remotus negotio, firmius insisteret Omnipotentis obsequio, et longinquus mundo, proximus semper fieret Deo.


Secreti cupidus sancto vir numine plenus,
Non magis externos doctus vitare favores
Quamque ministrorum solatia crebra suorum,
[Col. 0770C] Voto detulerat latebramque fovere perennem,
Immunemque aulae quam longa est ducere vitam
Inconvulsa manet magni sed sponsio Jesu,
Montibus impositam non abdi visibus urbem:
Quemque tegit meritis absistens gloria pulchris,
Indicat egregiis illustrans gratia signis:
Et quaqua tulerat facilem per compita gressum
Urbibus et vicis raptim promiscua sese
Obvia turba dabat praeclaris excita factis,
Et quanquam longi facile secura laboris.

IX. Imperatorem de jurgio in matrem arguit, eique matrem reconciliat.---Sub eodem tempore praedictus imperator matrem zelabatur, quia apud se falso crimine deferebatur, in eamque tunc quasi reipublicae dilapidatricem, et sui ab ea expulsatricem, [Col. 0770D] per falsos delatores tali stimulabatur jurgio, ut eam versa vice propellere minaretur regno. Suorum principum nullus eum convenire, falsumque crimen a sanctissima matre tentabat avertere. Ipsi eam defendere negligebant a crimine falsitatis, quos illa extulerat ad summos gradus dignitatis. Hanc omnes excusationem praetendebant, quod imperiali majestati contradicere non audebant. Ecce ferebantur precibus mandata coactis cunctorum, quiqui fuerant ex parte piorum, iret quantocius, ac dilectissimae sibi imperatrici succurreret: nullam jam illi restare salutem, nisi ut rebus amissis etiam regno discederet, periculo vitae in dubio his:

   . . . . . vocibus iras
[Col. 0771A] Excitat, impatiensque morae mox arma reposcit
Arma celer, notisque artus inducitur armis.
Voverat ille suum fidei pro nomine pectus,
In quamcunque daret casus incumbere mortem.
Ast ubi venit, mox imperatori in faciem resistit, et eum publice coram omnibus increpavit. Aspice, inquit, sublimatus transitoriae dignitatis, cur praecepta aspernaris veritatis? Potens est te redigere ad minima, qui ad mortalium te sublimavit fastigia. Tunc imperator, hac audita comminatione, subito contremuit, et supplici sermone respondit, et in quo praecepta veritatis contemneret, humiliter requisivit. Cui vir Dei: Parentes, inquit, honorare illius est jussio, qui cum Deus esset, virgineo editus ex utero, matri se subjicere dignatur in Evangelio. Sic enim [Col. 0771B] ait Evangelista: Descendit cum illis Nazareth, et erat subditus illis. Si matri se subjecit qui per potentiam divinitatis omnia fecit, te ab illo vili formatum ex luto in matrem superbire cur elata persuasit praesumptio? Ad hanc imperator vocem irarum flammas temperans, immanissimum furorem deposuit, patrisque Maioli per omnia se obtemperaturum jussis perhibuit. Pro jussione tandem sanctissimi patris ante matrem ut venit, suis se vestigiis projecit, et ei obsequens ut matri filius in nullo eam offendisse deinceps est inventus. Hunc itaque qui inter mortales summus princeps eminebat, quem ad matris concordiam convenire nullus audebat, ab hoc scelere, quod facile potuit compescere, matrique satisfacere, et ei ut consequebatur obedire solo jussu [Col. 0771C] coegit; liquido claret, hunc magno mentis culmine potestati inhaerere supernae, qua praeditus illud facere potuit jussione quodi nullus aggredi ausus est supplicatione. Quod enim illi inhaeserat, cui nihil est impossibile, ideo ab eo meruit accipere, ut hujus sui dominaretur jussio, cujus terrarum principes subjiciebantur dominio.

X. Ottonis I mortem praedicit, dein secundi.---Inter caetera siquidem miracula quae Dominus operabatur ad ostendenda servi sui merita, spiritu prophetiae dignatus est erudire, ut ventura saepius praediceret, et absentia praesentibus, quasi praesentia, denuntiaret. Quodam tempore dum Roma rediret, fratribus cum quibus iter carpebat, suspirans cum lacrymis dixit: Hac nocte per somnum leonem videbam [Col. 0771D] immanissimum qui clausus in cavea catena constringebatur ferrea; et ideo indubitanter sciatis quia Otto imperator hoc anno rebus excedet humanis: quod ita rei probavit eventus. In proximo enim Provinciam reversus, ibique in quadam sua cellula paucis diebus commorans, legatus ex Alemanniae partibus advenit, qui praefatum imperatorem ab hac vita migrasse detulit. Sed sicut vir Dei absentem rem tanquam praesentem tunc fratribus retulit, quoniam imperatoris magni, licet longe positi, mortem innotuit: ita postea ipsius filio, cujus supra retulimus, sicut contigit, Veronae de suo obitu praedixit. Nam manus imperatoris utrasque suis complectens manibus tenuit, ejusque vultum complectens ait: [Col. 0772A] Fratris Maioli consilio si aurem praeberes, hinc unde venis retro redires. Pro certo enim scias, quia si Romam perrexeris quo ire disponis, nativitatis regnum nunquam amplius videbis, sed Romae quo pergis, sepulcrum habebis. Hoc quoque quod Dei praedixit famulus, rei postea probavit eventus.

XI. Comitem sanat.---In Alemanniae partibus quodam tempore cum moraretur, ejus adventus rumore diffamato, ad eum cujusdam comitis concita pervenit legatio. Ex longo namque tempore praedictus comes nimia deprimebatur aegritudine, quae quotidie per augmenta succrescens noxia, ita totum corpus infecerat, ut nec de lecto surgere, nec ex uno in aliud se latus potuisset vertere. Cibus et potus ita erant fastidio, quod corpus nimio simulacrum videretur [Col. 0772B] jejunio. Ideo ad beatum virum directa legatione, ejus pietatem supplici postulavit devotione, quatenus ex his quae ad victum proprium Dei parabantur famulo, suae imbecillitatis subveniretur incommodo. Hac itaque legatione ab eo qui visceribus affluebat misericordiae, panem quo vescebatur cum amigdalis et odoriferis suscepit pigmentis. Tunc Dei famulus ad suos conversus: Familiaritate, inquit, nostra fisus hoc iste suis deposcit precibus, quatenus omnipotens Medicus ei nostris subveniat orationibus. Ideo flagitanda est Dei clementia, quo sublevari mereatur corporis molestia. Potens est enim ille qui reguli filium sermone sanavit imperiali, hunc nobis absentibus pristinae restituere sospitati. Mox itaque ut vir Dei cum fratribus se orationi dedit, extemplo [Col. 0772C] qui aberat meliorari coepit. Reversi vero qui fuerant directi, ea hora qua a viro Dei recesserunt, meliorari coepisse suum dominum cognoverunt. Posthac munere viri Dei se cibavit, et adeo integra sospitate convaluit, ut, paucis interpositis diebus, ipse ad beatum pergens, ejus vestigiis advolutus immensas pro beneficio gratias retulerit.

XII. Alia miracula.---In Vivarensi (de Viviers) climate quaedam nobilis matrona longa afficiebatur aegritudine. Haec in sancti Saturnini cellula virum Dei morari ut comperit, mox eum sua legatione deposcere studuit, aquam sibi ad hauriendum ut benediceret, et ad ungendum olei liquorem, suae dexterae signo sanctificatum dirigeret. Haec quae petiit a viro Dei percipere ut meruit, illico recedere corporis [Col. 0772D] molestia et ad pristinum officium ita reparari coeperunt membra languentia, ut depulsa aegritudine sic proximo tempore toto valeret corpore, ac si antea nullius aegritudinis inficeretur peste.

XIII. Sed et illud supprimi non decet silentio, quod ejus quem sospitate donavit, beati viri visitatio hactenus celebri diffamatur testimonio. Vocatur hic nomine proprio Hildebrannus, et ab officii agnomine Monetarius. Officium namque quod agebat, plus suis sodalibus ne deterioraretur custodiebat. Et quoniam bonis pollebat moribus, ideo beato viro coepit esse cognitus. Hic languore correptus corporeo, laborare coepit multo incommodo. Qui dum se cerneret a languore non sublevari, sed crescente corporis molestia [Col. 0773A] magis ac magis se sentiret praegravari, ut solent divites facere, qui suo se munere arbitrantur redimere, multa per medicos et sacerdotes, multa per monasteria erogavit, et pauperes. Sed his licet offensorum sublevaretur pondere, nimia tamen deprimebatur aegritudine. Jam morte sollicitari coeperat, cui languor nimius vitae desperationem ingesserat. Ultima se interea praeveniri dum cogitaret sorte, beatum sibi Maiolum fama praecurrens Papiam (Pavie) denuntiat advenire. Cujus adventum praevenire studens sua legatione, eum poposcit sua se dignari visitatione. Ad haec beatissimus misericordia repletus, petenti desideratum non denegavit adventum. Mox aeger ita gaudio repletus est beati viri praesentia, ac si manifesta fuisset sanitas ingressa: [Col. 0773B] statimque vir Domini ad aegrum accessit, et corpus aegritudine debilitatum nimia tangere non despexit medicabili dextra, cujus salubrem tactum longa sentiens infirmitas aufugit, et sanitas ita mox festina cucurrit, ut qui diu aeger lectulo decubuerat, die tertia quocunque vellet sospes effectus pergere potuisset.

XIV. Illud quoque nunc placet inseri, quod constat relatum fama vulgante celebri. Quidam domini proprii praesentiam fugiebat, quem graviter offenderat. Suum namque comparem ex industria neci addixerat, et ideo in senioris sui gratiam revocare eum nemo hominum poterat. Multifarie igitur quaerebatur a domino, ut dignum et ipse persolveret emolumentum socio. Qui mortis periculum ut evaderet, nullo fisus in loco [Col. 0773C] dum diversa percurreret, ad locum quo vir Dei forte degebat, accidit ut veniret. Quem Dei famulus cum petentem stipendium militiae cerneret idoneum, tunc ab eo cur errabundus pergeret percontatur, suus ipsius dominus cognoscitur, causa cur diversa percurreret detegitur. Cui vir Dei compassus, et hospilitatis consolationem impendit, et sui domini gratiam adepturum promisit. Erat autem suus ipsius dominus vir in armis strenuus, temporalibus praepetens in rebus, et a sententia quam animo disponebat nequaquam se amovere propter difficultatem quemquam sinebat; ideoque difficile placabatur, quotiescunque irascebatur. Proximo post hoc in tempore eum vir Dei convenit, et suo famulo quo indulgeret eum blande rogare coepit: qui ad vocem [Col. 0773D] Dei famuli ita extremuit perterritus, et vox ita haesit faucibus, ut quid responderet minime haberet. Mox autem prostrato corpore se in terram dedit, ejus vestigiis advolutus suis se commendavit orationibus. Hunc siquidem ante commilitones rogaverant, majores et inferiores ad eum preces copulaverant, atque omnes ad famulo parcendum flectere non potuerant: sed pro B. Maioli merito ita eum coram omnibus prostravit Dei dignatio, ut haud secus indulgeret famulo, quam servi Dei decreverat jussio. Hoc ergo Dominus quotidie in sui fidelibus operatur, [Col. 0774A] quod sacrae auctoritatis pagina testatur, dum prudentiam prudentium reprobat et se glorificantes glorificat. Ad beati viri miser quia confugit auxilium, duplicatum ab eo promeruit beneficium, quod et Domini donatus est gratia, et reatum delevit poenitentia.

XV. Quodam tempore iter per quamdam silvam dum carperet, et caeteris more solito praemissis solus incederet, sopor illi inter lacrymas et crebra irrepsit suspiria. Eadem proinde qua pergebat via cujusdam arboris ita impediebatur ruina, ut ejus sub robore equitans facilius laesionem incurreret, nisi humiliato vertice se caute protegeret. Ad hanc itaque equus cui insederat ut venit, sic haesit immobilis, ac si stipiti fuisset vinculis impeditus. Egregio [Col. 0774B] tunc vultu puerum contemplabatur per somnum, qui equum ne pergeret tenebat per frenum. Evigilans vero ut arborem sensit prae oculis, clementiam veneratus est Omnipotentis, cujus per angelum mortis se gaudebat evasisse periculum; sed separatus ab aliis quia hostiam se Deo exhibebat in lacrymis ab hoc ideo protegi ne laederetur meruit angelo, a quo ejus ante Deum lacrymosa deferebatur oratio.

XVI. Illud etiam quod contigit, dum Papiae moraretur, praetereundum silentio pessimum videtur. Multitudinis intuitum quo declinaret, et per hoc mentis oculum a jactantia purgaret, in nocturno silentio horas canonicas praeveniebat, atque piissimi confessoris beatissimi Syri [(7) 1Kb] adiens ecclesiam, profusis lacrymis ante januam orationis sibi studio postulabat [Col. 0774C] indulgentiam. Quadam itaque nocte ad consuetum opus dum surgeret, et more solito ad ecclesiam proficisci disponeret, eum si possit fraudulenta conatus est infestatione terrere, qui bonorum actibus solet invidere. Inundatio quippe pluviae, ut fieri solet in hieme, iter tunc reddebat difficile: nube insuper opposita, micantia tegebant sidera. Tunc tentator ante mentis ejus aciem, et tenebrarum densitatem, et itineris reducere coepit difficultatem. At vir Dei maligni spiritus suggestiones protinus agnovit, et iter dispositum sine dilatione arripuit. Malorum tamen auctor viro Dei in ipso itinere multis modis insidiari studuit: sed quia hunc in nullo laedere potuit, lumen quod ante ipsum in laterna ferebatur exstinxit. Turbati cum viro Dei qui aderant, [Col. 0774D] lumen quo peterent nesciebant: sed vir Dei bonorum invisorem hujus facti fuisse non dubitavit auctorem: qui suos a timore signo repressit, certus ac fidens quod ille cujus assistebat ante januam, reilluminare exstinctam sibi posset candelam. Verum quia plus de beatissimi Syri, quam de sua virtute confidit; quod fide credidit, effectu mox consequi meruit. Mox enim ubi ab oratione surrexit cum fratribus, igne divino candelam viderunt ardere, quam suam ad perniciem diabolus est ausus exstinguere. Hoc vero miraculum multum fratribus contigit ad [Col. 0775A] profectum, quoniam justi deprecatio quod multum valeret dum intellexerunt, ad orationis studium majori cum devotione seipsos dederunt.

XVII. S. Dionysii liber ab igne illaesus.---Hierarchias quoque beati Dionysii [(8) 1Kb] Areopagitae quodam tempore cum legeret, et more solito quae die legerat, sui pectoris bibliothecae nocturna meditatione eadem deponeret, subrepente somno, contigit ut candela quae lumen suggerebat legenti, supra paginam rueret quam legebat. Sed quid Christus non operetur in sanctis? Edax flamma candelam consumpsit, sed folium super quod ardebat, torrida damna non sensit: virtutem flamma habuit ad candelam comburendam, quam ad paginam perdidit laedendam. Protinus excusso somno vir Dei consternatus est [Col. 0775B] animo, quod librum qui vix alicubi reperiri possit, consumptum esse incendio putavit: sed excussa favilla cum in superficie nullius laesionis appareret macula, immensas ei gratias retulit, cujus potentia suae naturae vim ignis amisit, dum arida nutrimenta quae super candelam consumpsit, in nullo laedere potuit.

XVIII. Willelmum provinciae ducem adit. Naufragantes liberat.---Cum Willelmus Provincialium princeps praegravari se ultima sentiret sorte, Maioli se meritis salvari posse ab animae credidit morte. Qui sibi ad Avennorum (Avignon) accersitus oppidum, ut multitudinis vitaret conventum, in insula quae Rhodanum sub praefato castro scindit fluvium, [Col. 0775C] sibi ponere jussit tentorium. Sed ejus adventus rumore circumcirca diffuso, undique ad cum concurrere coepit innumerabilis multitudo. Quisque tunc alios praecedere, et prior quisque in navigio ad virum Dei certabat transire. Adfuit tunc navis adeo vetusta, quae rimis patentibus submergi facile irruenti posset sentina. Hanc utriusque sexus oneratam multitudine ut ad virum Dei navigandi gnari tentant dirigere, inundans decurrentis fluminis impetus eamdem submersit in mediis fluctibus. Res visu mirabilis, quod hi periclitabantur naufragio, qui Maioli se tutari petebant orationum praesidio, viros cum mulieribus, et mulieres cum parvulis, quos adhuc alebant uberibus, in profundum jam involvebat fluvius, cum ad viri Dei aures tale pervenit facinus. [Col. 0775D] Sed Christus, qui clamantes ad se exaudit, sibi dilectum Maiolum magnificare non distulit. In ipsius praescripti Rhodani ripa ab antiquis beati Martini constructa fuerat ecclesia. Ad eam namque vir Domini, aqua submersos tegente, cum neminem eorum conspiceret, oculos cum lacrymis pius levavit, et tristem ad terram vultum deinceps inclinavit. Sed licet astantibus tunc ignotum fuisset quod ille paulisper tacitus oravisset, efficaciter tamen adipisci meruit quod mente pia quaesivit. Crucis enim signum ut edidit, et cernuo vultu paulisper (ut diximus) oravit; diversi sexus et aetatis mox nantes apparuerunt [Col. 0776A] in gurgite, quos unda difficilis contorsit sub flumine: undarum pueri deferebantur summitate, mulieres in flumine diffusa rotabantur veste, et viri ripam natatu conabantur appetere. Ad quos periti nautae currentes cum carabis, omnes traxerunt ex voragine fluminis. Sed et illud videtur mirabile, quod ad virum Dei sex panes a comite dum suus deferret famulus, eodem licet cum caeteris captus naufragio, sic tamen directi muneris eum defendit delatio, ut ipse non modo illaesus exiret, verum ex panibus tres intactos aqua abstraheret.

XIX. Maiolus morte instante ferventior. S. Dionysii monasterium, rege volente, reformare aggreditur. ---Silviniaci obit.---Igitur Maiolus se nectutis tempore, quo solent caeteri remissius vivere, [Col. 0776B] acri se labore in Domini studuit servitutem redigere; et quasi tunc novus accederet, ac juvenilis vigor in toto corpore ferveret, ita incredibili mentis fervore divino famulamini insistebat. Corpus namque defatigatum senio nullo modo quiescere sinebat ab opere consueto. Biennio itaque priusquam obiret, corpus plus solito viribus coepit destitui, et ex hoc vocationis suae tempus appropinquare deprehendit. Ideoque ad publicum jam procedere nolebat: sed aut in monasterio, aut in quadam suarum cellula pro fratrum utilitate immorari cupiebat: ut ibi et fratres solerti studio corrigeret et ad meliora paterna admonitione proveheret, aut saepius remotis omnibus solus soli Deo inhaereret, atque attentius frequenti alternatione, aut [Col. 0776C] orationi, aut lectioni vacaret, quod ei quanquam omni vita sua speciale fuerit studium, praesertim tamen ad hoc desudavit praecipuum circa mortis confinium. Saepius lugebat dum spiritales viros ad memoriam reducebat, quos in divina religione florere, ac pro defensione Ecclesiae sanctae viderat viriliter decertare. Eorum quidem recordatione omni se in hoc mundo destitutum fore deflebat solatio; et ideo solamen sibi sola divina praebebat lectio. Ideoque modis omnibus dissolvi et esse optabat cum Christo. Ea siquidem tempestate regis Francorum impellebatur nimia importunitate, ut secundum beati patris Benedicti magisterium beati Dionysii disponeret monasterium. Qui opus bonum ut ad vitae finem usque perduceret, licet finem dierum [Col. 0776D] suorum jamjamque adfore non ignoraret, proficisci tamen ob istiusmodi causam minime recusavit; bonam hanc virtutum suarum consummationem existimans, si ordinis monastici professores in justitiam et sanctitatem sibi socians, charitatis unitos vinculo dimitteret. Arrepto itinere territorium Arvernense expetiit, ibique in quadam sua cella, Silviniaco scilicet, nunc loco celeberrimo, ultima exerceri aegritudine coepit. Sensit illico prudentissimus virorum suae resolutionis tempus supremum. Tum vero moeror et luctus omnium, vox una plangentium. Cumque a fratribus fuisset percontatus, gregem sibi [Col. 0777A] commissum cui [(9) 1Kb] committeret, taliter eos fuisse dicitur affatus: Jesum summum pastorem hunc habebitis protectorem. Peregrinationis ergo quia deserebat exsilium, et ad proprium laetus pergebat domicilium; ideo gaudens hos frequentabat versiculos: Domine, dilexi decorem domus tuae et locum habitationis gloriae tuae, etc. Quam dilecta tabernacula tua, Domine virtutum, concupiscit et deficit anima mea in atria Domini, etc. Elegi abjectus esse in domo Dei mei magis quam habitare in tabernaculis peccatorum. Ita Deo protegente, omnibus sui corporis membris integris atque illibatis, praeclaro scilicet visu puroque auditu, sana memoria, sicut fuerat integer a corruptione carnis, nesciens labem nivei pudoris, pervenit ad exitum, immortale adepturus [Col. 0777B] compendium. A fratribus an aliquid doleret interrogatus, respondit nihil se habere molestiae, sed omnia quieta et tranquilla perspicere, et videre bona Domini in terra viventium. Tunc ante ipsum in terram prostrati, eum taliter coeperunt deprecari. Nos tibi commissos, pater beatissime, paterno more absolve, sanctissimis tuis orationibus tuere. Fides enim tua et opera te Christo sociant: et ideo quidquid ab eo postulabis, praesens facilius impetrabis. [Col. 0778A] Quos ut absolvit, et sanctissimis orationibus confirmavit, a communi locutione cessavit. Jam humana despiciebat et sursum oculos ad coelum erigebat, eosdemque versiculos usque ad exspirationem animae repetebat, ut aure apposita vix audiri posset quod dicebat. Signum vero sanctae crucis saepius dextra sancta sibi depingebat.


Nec patitur Christus charum per saecla clientem
Vel torquere diu, partove absistere regno:
Martyrium cui vita fuit, quin mole laborum
Defessum invitat superas moderator in arces.
Spiritus arctatis ardens emergere vinclis
Emicat, et liquidas liber transfertur in auras,
Hymnizante polo laetumque alalagma canente.
[Col. 0778B] Saepserunt comites miro splendore superni,
Victoremque ferunt trans ignea sidera laetum,
Et sistunt solio summi per saecula Regis.

Dormivit vero cum patribus suis V Iduum Maiarum; sepultusque est in basilica B. Petri, ubi ejus sanctissimis meritis multa praestantur beneficia, regnante in perpetuum Domino nostro Jesu Christo, cui est cum Patre et Spiritu sancto honor, virtus et gloria per immortalia saeculorum saecula. Amen.




[Col. 0777]
ELECTIO S. ODILONIS Vivente sancto Maiolo abbate Cluniacensi. (Anno 988.)

[Col. 0777C] Ordine divinae dispensationis cum primum sacris legibus a patriarchis et prophetis, tum etiam humanis consulibus et regibus motus populorum comprimeretur, post tempore incarnati Verbi ignea rhomphaea in ostio paradisi fonte lateris Christi exstincta, ut regnum Dei violentius raperetur, coepit status Ecclesiarum ab apostolicis viris piis moribus informari, et demum a sacris viris et abbatibus in subditorum mentibus regularis ordo disponi, ut per eum currentibus facilis coelestis patriae videretur ascensus. Sicque fit, ut quanto quis per exempla pietatis paterno cultu se ad excelsa erigens processerit, et subditis ad coelestia sequendi ducatum praebuerit, tanto a remuneratore Domino multiplex mercedis et filiationis fenus percipiet. Et quoniam ad praelatos respicit [Col. 0777D] quidquid a subditis delinquitur, exemplum pravae vitae et negligentiam subditorum, sententia divini examinis, ignis gehennae inexhaustus vindicat. Quapropter ego Maiolus S. Petri Cluniacensis coenobii abbas indignus praesentibus atque futuris generatim notum esse volo, quia haec et hujuscemodi mente pertractans aetate defatigatus, officiis quoque corporis imminutus, dum minus me pastorali cura idoneum [Col. 0778C] persentisco, beati Benedicti capitulatim de constituendo abbate sollicitudine praemonitus, cum omnibus fratribus meis, filiis, et conservis, beati quidem Petri pridem clericum fratrem et filium monachis Odilonem religiosum eligimus, et abbatem esse decernimus, ne insolentia nostrae infirmitatis ordo deterescat, et repulsam in aliquo patiatur Deo propitio semper ad meliora provehendus.

Et ne technam alicujus excusationis praetendat (nam sicut quis indigne ad regimen incautus aspirat, ita si quis dignus refugit, merito constringendus habetur consilium episcoporum et abbatum adhibuimus. Et sicut Cluniacense monasterium, Deo auctore, a Guillelmo duce fundatum, nomine principis apostolorum sacratum, privilegiis Romanae sedis insignitum, [Col. 0778D] regalibus praeceptis confirmatum, a reverendis quoque abbatibus domno Bernone atque Odone, necnon Haymardo ordinatum constat; ita cum omnibus abbatiis, locis et cellis ubi ubi eorum vel nostro tempore acquisitis, praedicto fratri ordinandum tradimus, atque tam ad ordinem servandum secundum beatum Benedictum et instituta patrum nostrorum quam ad res disponendas sub omni integritate, [Col. 0779A] propitia divinitate, vinculis obedientiae astringimus, et abbatem unanimiter omnes proclamamus.

Hujus vero electionis et ordinationis ejus seriem per consultum, ut diximus, primatum comitis etiam, et advocati nostri Henrici ducis, necnon et Otonis litteris sanciri praecipimus, atque regulariter celebratam ordinationem in Christi nomine confirmavimus, et a patribus ac fratribus nostris, scriptis confirmare precati sumus. Acta Cluniacense coenobio feliciter. Amen.

    Ego Maiolus abbas huic electioni assensum praebui et signavi.
    Rodulphus rex.
    Bourchardus archiepiscopus.
    [Col. 0779B] Hugo episcopus Genevensis.
    Aguricus episcopus Lausanensis.
    Hugo episcopus.
    Teuto abbas.
    Richfredus abbas.
    [Col. 0780A] Ermenfredus episcopus.
    Burchardus comes.
    Lambertus comes.
    Adalbertus comes.

Hoc insuper subsignavere monachi centum septuaginta septem; huic etiam electioni subscripserunt.
    Leotaldus archiepiscopus.
    Walterius episcopus.
    Hugo abbas.
    Wago abbas.
    Theobaldus abbas.
    Warembertus abbas.
    Willelmus abbas.
    Maiolus praepositus.
    [Col. 0780B] Walterius praepositus.
    Gundulphus.
    David.
    Aguricus.
    Sendelenus.






[Col. 0779]
S. MAIOLI CHARTULARIUM
(Ex Bibliotheca Cluniac.)





I. Charta Lotharii regis de S. Amando Cluniacensi monasterio concesso, tempore Maioli abbatis. (Anno 960.)
[Col. 0779C]

In nomine sanctae et individuae Trinitatis LOTHARIUS gratia Dei rex.

Praecessorum nostrorum consuetudines regum obtinemus, si familiariter congruis in petitionibus fideles nostros exaudimus. Quapropter universae sanctae Dei Ecclesiae, nostrorumque omnium fidelium tam praesentium quam et futurorum animis notum esse volumus, quoniam domina mea mater gloriosissima Gerberga regina per consensum suorum nostrorumque fidelium, accessit nostrae praesentiae serenitatem maternis, cum jussionibus rogans, ut monasterium quod est situm in comitatu Trahesino in honore [Col. 0779D] S. Amandi, dicatumque, eo quod absque rectoribus etiam veluti inhabitabilibus locis, monasterio Cluniacensi suisque rectoribus subderemus, cum suis omnibus ad se pertinentibus tam in villis quam in praediis omnibus, cum mancipiis utriusque sexus, pratis, vineis, silvis, aquis, aquarumque decursibus, et regressibus, et exitibus. Cui assensum praebentes, quod aequum fuerat, petitiones . . . . . . . in harum jussione ut in aliis suscepimus, praefatumque monasterium S. Amandi cum omni integritate, ut jam dictum est, jam dicto Cluniacensi monasterio subdendo concessimus eo statu, ut inquantum Deus illis suppeditaverit auxilium, eum construant, locumque habitabilem, prout potuerint reddant, quatenus cunctipotens Deus ibi jugiter laudetur cum sanctis dominaque [Col. 0780B] mea gloriosissima nobiscum mater, quae hoc [Col. 0780C] statuit, aeternae felicitatis praemio, Christo largiente, donetur. Et quo firmius credatur, stabiliusque possideatur, manu propria subterfirmavimus, et annulo nostrae auctoritatis insigniri jussimus.

Signum domni et gloriosissimi Lotharii regis.

Gebo humilis quaestor ad vicem Artoldi archiepiscopi summique cancellarii cognovit.

Datum IX Kal. Decembr. regnante gloriosissimo Lothario rege anno V, ind. III. Actum Divioni in palatio ter. Amen.





II. Charta Theobaldi Cabilonensis comitis, qua donationem monasterii S. Marcelli Cabilonensis Maiolo Cluniacensi abbati factam confirmavit

Ego in Dei nomine THEOBALDUS comes Cabilonensis [Col. 0780D] omnibus filiis sanctae Ecclesiae in Domino salutem.

Audivi a praedecessoribus meis, et vicinis antiquis viris, quod nobilissimus comes Gaufredus, qui post mortem praestantissimi et Christianissimi comitis avi nostri Lamberti accepit ejus conjugem aviam meam Adheidem comitissam, accessit ad beatae recordationis abbatem Mayolum, et commendavit illi monasterium in suburbio Cabillonensis civitatis a Guntranno nobilissimo et religioso rege magnifice constructum, ubi requiescit corpus beati Marcelli martyris, eo tenore ut religionem monastici ordinis, quae pene abolita fuerat, reformaret; jura et possessiones ad ipsum locum pertinentes excoleret: et ut ipse, et successores ejus Cluniacenses abbates perpetualiter [Col. 0781A] haberent et possiderent. Hanc autem commendationem sive donationem fecit supradictus comes Gauffredus domno Mayolo, cum consilio conjugis suae, et filii ejus Hugonis tunc clerici, postea episcopi, annuente et laudante Almerico duce. Postea vero regnante serenissimo rege Roberto, avunculus meus domnus Hugo comes et episcopus, praesente ipso rege, comitibus et episcopis istius patriae, supradicti monasterii donum tradidit domno Odiloni abbati, successori abbatis Mayoli, ut ipse jure antecessori sui locum haberet, teneret et possideret. Ego vero gratia Dei comes Theobaldus, quod antecessores nostri et parentes Deo et sancto Petro, et loco [Col. 0782A] Cluniacensi dederunt, laudo, volo et confirmo; et uxori meae, et meis fidelibus laudare et firmare facio: et quandiu vixero, testis et adjutor ero. Post meum decessum qui contra hanc restitutionem venerit, iram Dei omnipotentis incurrere sese non dubitabit.

Signum Theobaldi comitis, qui hoc testamentum laudavit atque firmavit, suosque fideles et amicos firmare praecepit.

S. Ermentrudis ejus conjugis.

S. Hugonis de Mont-Paon.

S. Ansedei de Naviliaco.

S. Tetardi de Raon.




CIRCA ANNUM DOMINI DCCCCXCVI.
LETALDUS MICIACENSIS APUD AURELIANOS MONACHUS, ORDINIS S. BENEDICTI.




[Col. 0781]
NOTITIA HISTORICA.

Letaldus Miciacensis monachus, scripsit librum De Miraculis S. Maximini abbatis Miciacensis, quem edidit Joannes Mabillon Saeculo I Sanctorum ordinis divi Benedicti, pag. 598. Atque hunc Letaldunt eumdem esse putamus qui expolivit Vitam sancti Juliani Cenomanensis episcopi, etsi Possevinus hunc monachum Cenomanensem existimat. In illis Miraculis seriem episcoporum Aurelianensium abbatumque Miciacensium inserit Letaldus, qui tempore Ermenthei et Arnulphi episcoporum, atque Ammonis abbatis sub finem saeculi X se vixisse testatur cap. 11 et seqq., distinguendus a Letaldo altero abbate Miciacensi, de quo iste agit cap. 4.


(Fabric. Biblioth. med. et inf. Lat.)




[Col. 0781]
VITA SANCTI JULIANI CENOMANENSIS ANTISTITIS PRIMI. Auctore Letaldo Miciacensi monacho.
(Apud Bolland., Januarii tomo II.)



EPISTOLA DEDICATORIA AD AVESGAUDUM CENOMANENSEM EPISCOPUM.

[Col. 0781B] 1. Reverendissimo patri AVESGAUDO frater LETALDUS salutem in Domino.

Cum desiderio afflatus tam spiritualis quam corporalis remedii, ad memoriam praecellentissimi praesulis Juliani accessissem, et dulci affamine vestrae dilectionis frui licuisset; eadem vis charitatis, quae vestrae sublimitatis animum meae pusillanimitati conciliabat, imposuit mihi onus si idoneus forem, amabile atque jucundum; quia impar, non tam jucundum, quam reverendum, scilicet ut ea quae ab antiquis de actibus gloriosi ejusdem patris inculto, ut vobis videbatur, sermone conscripta sunt, ipse planiori et luculentiori ordine texerem, et ad aedificationem audientium quadam dealbatura vestirem.

2. Quod opus reverendum potius quam jucundum [Col. 0782B] dixerim, quia cum magnae reverentiae gravitate dicenda et scribenda sunt, quae in conspectu veritatis recitari debent, ne unde Deus placari creditur, inde amplius ad iracundiam provocetur; nihil enim ei placet, nisi quod verum est. Sunt autem nonnulli, qui dum attollere sanctorum facta appetunt, in lucem veritatis offendunt; quasi sanctorum gloria mendacio erigi valeat, qui si mendacii sectatores fuissent, ad sanctitatis culmen nequaquam ascendere potuissent. Dicenda ergo cum veritate sunt, quae veritas gessit: quia si aliquis Patrum aliquod dicitur fecisse miraculum, non illud homo, sed Deus operatur, qui potens est operari in quo et per quem vult hominem. Cum ergo tam mira et speciosa de actibus hujus praecellentissimi Patris recito, non [Col. 0783A] de meritis ejus diffido nec de potentia Christi ambigo: sed cum haec eadem in aliis invenio, cui potius credendum sit, non perspicue video, nisi forte gravitas auctoritatis alicujus magnifici doctoris me ab errore deduxerit, et quasi anchorae pondus vacillantem animum solidaverit. Multa enim in Actibus supradicti Patris conscripta sunt, quae et in BB. Clementis, et Dyonisii martyrum, et S. Furcaei confessoris, eodem sensu et pene iisdem verbis inveniuntur.

3. De tempore quidem quo magnus ille floruerit, ex libro Gregorii Turonensis per conjecturam sumpsi, qui in historiarum suarum lib. I, sub Decio [(1) 1Kb] et Grato Coss. a Xisto Romanae sedis apostolico, plurimos episcopos ordinatos asseruit, et in Gallias ad praedicandum verbum Dei directos, quorum nomina, [Col. 0783B] et loca quibus destinati sunt, partim posterius dicam. Porro cum B. Dionysius a S. Gregorio ex eorum numero fuisse dicatur, et in gestis gloriosi patris Juliani cum eodem S. Dionysio ad Gallias praedicaturus venisse narretur, non dubium existimo, quin sub Decio, Valeriano, Gratoque Coss. et Xisto Romanae sedis antistite fuisse monstretur, qui videlicet Xistus et Laurentius archidiaconus ab eadem Decio [(2) 1Kb] tentati et in Christi confessione permanentes, victrici potentia coronati sunt. Quod vero si Julianus dicitur a B. Clemente destinatus, neque ratio temporum, neque veterum consensit auctoritas. Beatus enim Clemens sub Trajano Caesare in exsilium apud Chersonesum deportatus est, et inter Trajanum [Col. 0783C] atque Decium sub quo B. Julianum fuisse conjicimus, [Col. 0784A] plurimi imperatores intersunt, quod in Chronicis Eusebii Caesariensis, quae Hieronymus transtulit, facile diligens lector agnoscet.

4. Nos igitur ea quae de S. Juliano conscripsimus, inquantum potuimus, auctoritate praecedentium patrum confirmavimus, et quaedam simpliciter secundum antiquam traditionem edidimus; quaedam vero quae nobis minus probabilia visa sunt, praetermisimus. Nusquam tamen de meritis tanti Patris quemquam diffidere suademus; qui dum apud suos sacros cineres Deo largiente tanta et talia operetur, multo majora et clariora, dum in hoc mundo adhuc viveret, cum operatum fuisse cunctis recte credentibus liquet. Quod si haec nostra elinguis rusticitas vel utilitati vel devotioni aliquod emolumentum contulerit, [Col. 0784B] ea etiam quae nostra aetate apud sacrum ejus tumulum patrata sunt, Domino Christo largiente, dum nostrae accesserint notitiae, subnectere cogitamus. Sane responsoriorum et antiphonarum, ut petistis, digessimus ordinem; in quibus pro vitando fastidio de unoquoque modo singula compegimus corpora: neque omnino alienari volumus a similitudine veteris cantus, ne barbaram aut inexpertam, uti perhibetur, melodiam fingeremus. Non enim mihi placet quorumdam musicorum novitas, qui tanta dissimilitudine utuntur, ut veteres sequi omnino dedignentur auctores: nam hi qui conjugiis vacant, malunt liberos hominibus similes gignere, quam alicujus invisi monstri effigiem procreare.



PROLOGUS AUCTORIS.
[Col. 0783]

[Col. 0783C] 5. Cum adhuc mundus errorum tenebris involutus claritatem verae lucis penitus ignoraret, et antiqua hostis versutia in humano genere, quod sibi a primo parente subdiderat, grassaretur, honorque Creatoris creaturae potius quam Creatori, famularetur; quia scilicet unusquisque vel ex mortuis hominibus, vel ex insensibili materia deos, quos adoraret, fingebat; Deus omnipotens humanos miseratus errores, ne sua in aeternum factura periret, Verbum suum aequale sibi atque coaeternum, per uterum intactae virginis pro saeculi vita verum hominem ad humanos produxit aspectus. Qui divinitatis natura non imminuta, humanitate tamen nostra absque peccati naevo veraciter assumpta, inter homines [Col. 0783D] conversatus est, praebens beneficia Deitatis, et perferens incommoda humanae fragilitatis. Denique eam carnem quam de Virgine sumpserat, pro redemptione nostra posuit, et hominem quem creaverat, non alio redemit pretio, nisi vivifico et pretioso sanguine suo. Factus igitur obediens Patri [Col. 0784C] usque ad mortem, mortem autem crucis, dextruxit mortis imperium, et ab ipsis Averni sedibus suos eripuit, et comitante illa ineffabili triumphati hostis victrice pompa, ad dexteram Dei Patris in perpetuum regnaturus ascendit. Ecclesiam ergo suam quam sibi salutari acquisierat sanguine Spiritus sui illustravit adventu, ut mundi adversis interim exercenda, invisibili Spiritus sancti confortaretur armatura. Fundata igitur supra petram fidei diffunditur per climata totius mundi, ut relicta vanitate idolorum, Deum verum homo cognosceret, et ab errore paterni delicti et ab squalore vetustae gentilitatis in novitatem vitae transiret.

6. Sed veternus hostis dolens sibi perire, quod Deo [Col. 0784D] constabat acquiri, omne malitiae machinamentum ad subvertendum Ecclesiae invincibilis convertit asilum. Et iniqua instantia pro defensione falsitatis nonnullos martyrum prostravit gladio, alios affixit patibulo, alios obduxit pelago, fame alios peremit, alios ignibus excruciavit, alios membratim discerpit, et [Col. 0785A] indicibili morticino genere debacchatus, Ecclesiam Christi expugnare nisus est. Sed quo ejus amplius efferbuit immanitas, eo sanctorum insuperabilis constantiae, unde atrociori pulsata est invidia, inde amplioris virtutis emicuit gloria.

7. Neronem igitur primum contra pietatem habens impietatis ministrum; dehinc per succedentes sibimet principes malitiae suae augens incrementum per trecentos et eo amplius annos, Ecclesiam Christi concussit, sed nullatenus evertere valuit. Cum enim complacuit ei, qui fideles suos igne tentationis permisit excoqui, ut serenus dies post tot turbines familiae suae illucesceret, lux veritatis culmen imperii [Col. 0786A] subiit, et mundi gloria sibi substrata, eos coepit habere defensores atque tutores, quos per invidiam hostis antiqui eatenus perfidos habuerat impugnatores. Tunc ergo velut post asperitatem nimbosae hyemis.

Cum placidas verni clementia temperat auras, redolentes arbusta prorumpunt in flores, et nudata dudum roseta redivivis adornantur rosis, mirantesque oculos erumpentium candor reverberat liliorum; sic pace Ecclesiae reddita, diversi per mundum effulsere viri, qui virtutum luce mirabiles, fulgore fidei insignes, ad sequenda Christi vestigia mansuetis corde pararentur imitabiles.



INCIPIT VITA.
[Col. 0785]


CAPUT PRIMUM. Cenomani a S. Juliano conversi.
[Col. 0785B]

8. Ad collocandum igitur in Galliis novae fidei fundamentum, ad erigendum rudis adhuc Ecclesiae statum, pietas superna magnificos atque industrios viros destinavit, Lugdunensibus [(3) 1Kb] Photinum, Arelatensibus Trophimum, Narbonae Paulum, Tolosae Saturninum, Arvernis Austremonium, Lemovicinis Martialem, Turonicis Gatianum, Parisiacis Dionysium, Cenomanicis Julianum.

9. Hic itaque Julianus Romana generositate clarissimus, lingua facundus, justitia insignis, merito fidei percelebris, primus apostolus Cenomanicae urbi a Deo destinatur: qui etsi aliis apostolus non est, Cenomanensibus tamen est. Nam sicut, de se [Col. 0785C] quoque beatus clamat Apostolus, signum apostolatus ejus ipsi sunt in Domino.

10. Is ergo vir Domini fide munitus, gladio Spiritus sancti accinctus, ad destruendos errores, ad conculcandas daemonum vanitates, ad urbem supradictam accessit intrepidus. Sed dum novitas sanctae praedicationis quibusdam incredulis in scandalum, nonnullis verteretur in derisum, miraculorum potentia reddebat attonitos, quos ad audiendam veritatis viam veternus et innatus error effecerat fastidiosos. Per manus enim reverendi pontificis tantas Christus operabatur virtutes, ut verbo daemones fugaret, leprosos mundaret, cunctisque languentibus opem crucis medicamine largiretur. Denique cum ad eum plurimi concurrerent pro adipiscenda salute [Col. 0785D] corporum, illuminati verbo fidei, cum salute redibant animarum.

11. Porro idem venerabilis vir extra urbem parvo tectus hospitio diu noctuque in sancto perstabat proposito, vix ullam sui curam habens corporis, totum se eorum impendens saluti, quos daemonico nitebatur subducere errori.

12. Sane cum jam miraculorum dulcedine deliniti, [Col. 0786B] et luce Dei radiati, ejus sancto conturbernio inhaererent, essetque de convehendae aquae penuria non modica quaerimonia, vir Dei ad locum, quem aptum credidit, accedens, cuspidem baculi, quem manu gestabat, humi defigens, cunctis audientibus dixit: Domine Deus noster, qui sitienti populo tuo in eremo de dura silice potum tribuisti, adesto et nobis famulis tuis, et aperi thesaurum tuae pietatis, et jube nobis de duritia hujus telluris ministrari fontem aquae viventis, ut cognoscant praesentes, quia tu es verus Deus, qui in fine saeculorum misisti Filium tuum in mundum, ut credentes in te ad veram introduceret repromissionis terram. Cumque fideles respondissent, Amen, subito erupit fons vivacissimus, qui et potentiam divinitatis ostenderet, [Col. 0786C] et meritum beati viri liquido cunctis astantibus demonstraret.

13. Tunc qui jam crediderant, in fide sunt corroborati, et qui adhuc gentilitatis errore detinebantur, ad pedes sancti procumbunt, orantes se sanctae fidei sacramentis initiari. Hunc ergo fontem [al. locum] placuit Centonomium vocitari, quia exhibitionis ejus gaudio, multiplicato fidei foenore numerus credentium coepit multiplicari. Multi enim in eo per baptismatis sacramentum veterem hominem exuerunt, et novum, qui secundum Deum creatus est, in justitia et sanctitate veritatis, vestiti sunt.

14. Itaque non quique populares, sed et nobilissimorum plurimi cingula deponentes militiae, tumida [Col. 0786D] olim colla sua jugo Christi supponentes, sancto viro adhaesere et sacris ejus gaudebant informari exemplis. Cumque fulgor tantae claritatis, quasi Lucifer matutinus solem justitiae nuntians, totam provinciam jam perlustrasset, princeps civitatis [(4) 1Kb] Defensor nomine, vir gloriosus, et secundum caducos hujus mundi honores potentissimus, tot miraculorum novitate perculsus, Deo dignum pontificem per internuntios [Col. 0787A] evocans, ut ad se venire dignaretur, suppliciter exorat.

15. Fidelissimus autem minister Christi cum ad principem accederet, ante principalis aulae januam obviam habuit quemdam caecum, qui coram eo procumbens flagitabat auxilium. At ille invocato Christi nomine et crucis impresso vexillo, sub momento eum pristinae restituit sanitati. Quod princeps audiens, festinus accurrit, genibus sancti advolvitur supplex exorans, quo particeps vitae aeternae fieri mereretur. Quem verbo Dei diligentissime instructum pontifex venerabilis catechizavit, et solemni jejunio peracto, cum tota familia multaque nobilium turba baptizavit. Qui in tanto pietatis ardore excrevit, ut domum suam sancto viro traderet, quo [Col. 0787B] ibi ecclesiam divino cultui aptam exstrueret, et lucrandis Christo animabus absque ullo invigilaret incommodo. Jam tunc ergo impossibile dictu reor, quanto gaudio, quantave alacritate quotidie Christo inibi fierent lucra, diabolo vero detrimenta. Omnis aetas, omnisque sexus ardentissimo amore ad audiendum verbum Domino confluebat, et certatim praeire alter alterum in sancto proposito elaborabat. Factam igitur bonorum suorum collationem sancto viro tradunt, quo et ecclesiis divinis exornarentur honoribus, et pauperes Christi alimentis consolarentur corporalibus.

16. Porro dispensator fidelis et prudens, quem constituit Dominus super familiam suam ut daret illi in tempore tritici mensuram, ut in erogando [Col. 0787C] verbo Dei cum pietatis actibus invigilabat, ita etiam in dispensandis terrenis secundum institutionem apostolicam desudabat, et viventibus sub se communiter Ecclesiae filiis, prout cuique opus erat, fideliter dividebat. Sane praesentium occasione curarum, nequaquam illius mentis oculus caligabat a contemplatione aeternorum, sed quo amplius fulciebatur rebus transitoriis, eo amplius inhiabat ad gaudia patriae coelestis. Bene enim noverat quid conveniret in via, quid deberetur in patria. In via quippe videbat necessarium laboris stipendium; in patria autem toto affectu desiderabat aeternae beatudinis emolumentum. Sunt enim nonnulli, qui in pastorali regimine laborant, et pro eodem labore sempiterna praemia non appetunt, sed honore praelationis tumidi, quamvis coelestia [Col. 0787D] verbis praedicent toto desiderio terrena quaerunt. Hic vero dignus Deo pontifex cum virtutum fulgore claresceret, miraculorum potentia cingeretur, obsequentium populorum cuneis fulciretur, et rerum temporalium affluentia ditaretur, nullo delectationis impedimento succumbebat, sed in datorem omnium bonorum mentis figens, bona praesentia quasi post tergum, et ante faciem proponebat fideliter, quae sanctis promittuntur in coelis.



CAPUT II. Tres mortui suscitati.

17. Porro in ea civitate, in qua vir beatissimus pastorales agebat excubias, erat vir quidam potens ac nobilis, nomine Anastasius, nondum Christianae [Col. 0788A] fidei subjectus. Hujus filius gravi arreptus incommodo, ad extrema deductus, et ad ultimum exstinctus est. Pater vero orbitatis dolorem non sustinens, ad virum Dei cucurrit clamans et dicens: Serve Dei Juliane, qui confiteris Christum Deum verum esse, per illum te adjuro quem praedicas, redde mihi filium meum. Cui ait vir Dei: Anastasi, si credis eum, quem ego praedico, verum Deum esse, et filium tuum in praesenti recipies, et tu vitam obtinebis aeternam. Anastasio declarante atque dicente: Si filium meum vivum recepero, Christum Deum verum confiteor, et idolis penitus abrenuntio; abiit eum eo beatissimus pontifex ad domum, in qua corpus pueri jacebat exanime; et cunctis flentibus, et quid beatus vir acturus foret considerantibus; ille tenens manum [Col. 0788B] defuncti, et suscipiens in coelum lacrymis perfusus ait: Domine Jesu Christe, qui viduae filium extra portam elatum multis astantibus suscitasti, et quatriduanum Lazarum jamque foetentem verbo potentiae tuae a mortuis revocasti; tu praecipe ut suscitetur puer iste, quatenus isto resuscitato in corpore, multi per tuam fidem resurgant in anima, praesentesque cognoscant, quia tu es Christus filius Dei vivi, qui praecepto Patris mundum salvasti, cui per te condignas gratias referimus per infinita saeculorum saecula. Cumque fideles respondissent, Amen, quasi a somno surrexit puer incolumis, et cunctis prae gaudio flentibus, parentibus ineffabile gaudium, et caeteris astantibus ad sequendam Christianitatis religionem magnum praebuit incitamentum. Mox [Col. 0788C] ergo pater ejus Anastasius cum omni familia credidit, et baptismi gratiam consecutus numero fidelium applicatus est.

18. Sequenti deinceps tempore per eum simile huic miraculo ad laudem et gloriam nominis sui Christus operari dignatus est. Nam cum idem vir beatissimus ab urbe digrediens, ut lucrum Christo de pereuntibus faceret, dioecesis suae partes visitaret, ecce defunctus efferebatur, magna populi comitante caterva, adolescens cujusdam magnifici viri filius, qui dicebatur Jovinianus. Superveniens sanctus episcopus, consuetaque in Dominum fiducia fretus, jussit deponi defunctum corpus, et manu silentio imperato, clara voce ad patrem adolescentis ait: Joviniane, Christus quem praedico, homo pro [Col. 0788D] hominibus factus, mortuos suscitavit, daemones verbo fugavit, et ad ostendendam Deitatis suae potentiam, quidquid voluit inter homines operatus est. Hunc tu si relicta vanitate idolorum Deum ex toto corde credideris, et purificari te permiseris fonte baptismatis, et tua salute et filii tui resurrectione gaudebis. Tunc idem Jovinianus, et universus adstans populus, sancti advolvuntur pedibus, et cunctis misericordiam flagitantibus, cum lacrymis aiebat Jovinianus: Magne serve Dei Juliane, si unicum mihi pignus, et vitae praesentis solatium reddideris, non solum ego Christum verum esse Deum confitebor, sed populus hic universus deorum suorum figmenta contemnet, et fidem quam praedicas devota mente [Col. 0789A] suscipiet. At vero vir Deo plenus, genibus in terram curvatis, oculis ac manibus in coelum porrectis, cunctis audientibus dixit: Domine Jesu Christe, qui ubique praesens es, qui pro nostra redemptione homo fieri voluisti, et inter homines apparens per vexillum crucis tuae ab humano genere mortem exclusisti, jube ut resurgat adolescens iste, ut tanti facti potentia, et fides credentium in te roboretur, et non credentium corda subdantur, per te unigenitum Dei vivi, quem cum Patre et Spiritu sancto regnantem et dominantem confitemur in saecula saeculorum. Respondentibus fidelibus, qui aderant, Amen, quasi a somno adolescens surgit a feretro, et clara voce, cunctis miraculi novitate perculsis, coepit clamare: Vere magnus Deus Christianorum quem praedicat [Col. 0789B] servus ejus Julianus. Ad patrem quoque ait: Vere nunc usque a Deo vero erravimus, nam dii quos colimus, pro certo daemones sunt. Vidi enim eos in inferno, et vidi quia non erat eis requies a tormentis. At vero cunctorum clamore in coelum sublato, Christus ab omnibus magnificatur, Christus verus Deus praedicatur, et famulus ejus Julianus, renitens multumque reluctans, ab omnibus adoratur. Et hi igitur per predicationem Deo digni pontificis copiosa multitudo rationabilium piscium fidei sagena collecta, et ad verae credulitatis solidum littus a profundis errorum tenebris educta est.

19. Jam tunc ergo velut divini exercitus signifer, aliis praecedentibus, aliis sequentibus vitalia fidei serens semina, ad praedium, cui vocabulum est, [Col. 0789C] Proiliacus (Bellovac. Perilianus), divertit. Ingruentibus autem noctis tenebris, hospitium sibi perquiri jubet. At vero in ipso adventus ejus articulo, puer parvulus possessoris supradicti fundi filius, ingravescente, qua vexabatur, molestia, defunctus est. Quod cum viro Dei nuntiatum fuisset, alibi divertere noluit, sed secundum quod Salomon ait: Melius est ire ad domum luctus, quam ad domum convivii, (Eccli. VII, 3) gaudium salutis laturus lugentibus, ad domum, in qua infantulus jacebat, accessit, et in quadam ejus secreta parte mansionem accepit. Jubet ergo ante se inferri defunctum corpus, et patre et matre cunctisque remotis arbitris, paucis duntaxat sanctitatis suae comitibus ibidem remanentibus oraturus se in pavimentum prosternit, noctemque pervigilem [Col. 0789D] ducens, tanta instantia precum coeli pulsavit secretum, ut pariter surgerent, et pontifex a pulvere, et infans a morte. Cum ergo jam aurora fugaces a coelo pelleret taedas, intrat pater cum matre et multa vicinorum frequentia, inveniuntque sospitem, quem defunctum intulerant, et tanta operis novitate perculsi, coelum clamore quatiunt, et versis votis (al., vocibus) iterum per gaudia plangunt. Continuo ergo fidei Christianae colla supponunt, et infantem, quem haeredem terrenorum bonorum optaverant, coelestibus disciplinis imbuendum cum tota haereditate [Col. 0790A] supradictae possessionis beatissimo magistro contradunt.

20. Excitati fama facti, accurrunt vicini, et alii quidem prosequuntur, alii cellulam, in qua vir Dei jacuerat irrumpunt, locumque ubi sancti steterant pedes, crebris amplectuntur osculis, et ut benedictionis ejus compotes fierent, certatim praecedentis vestigia legunt. Porro beatissimus ad preces sequentium conversus, elevata manu cunctos benedixit, et omnes, qui inter eos aliquo laborabant incommodo, absque alicujus morae interventione, pristinae restituit sanctitati (al., sanitati).



CAPUT III. Alia miracula; adversa tolerata.

21. Procedens inde beatissimus, cum jam propinquaret [Col. 0790B] vico, qui vocatur Ruiliacus, qui positus est super fluvium Ledam [(5) 1Kb] obvios habuit nuntios primarii ejusdem vici, ut quantocius venire dignaretur, quia unica filia illi erat, quam immundus invadens spiritus atrociter vexabat. Cum pervenisset ad vicum, exhibuerunt ei furentem puellam, et sacris ejus vestigiis provoluti, precabantur misericordiam. Spiritus autem nequam sancti viri non sustinens praesentiam, ad primum ejus imperium, vas quod injusto jure vindicarat, relinquens effugit, et puellam in medio stupentium, et Christi potentiam laudantium, reliquit sanam. Sicque factum est, ut per unius puellae salutem corpoream cuncti vici illius habitatores ad veram animarum suarum pervenirent medelam. Nam omnes idolorum vanis abrenuntiantes [Col. 0790C] figmentis, et renati fonte baptismatis, facti sunt participes Christianae adoptionis. Eumdem ergo vicum cum cunctis [(6) 1Kb] ad eum praedictus possessor sancto pontifici humiliter largitur, et ut ibi ecclesiam construere deberet, devotissime deprecatur. Quod praesul benignus gratantissime complevit, ibique multum populum per sanctae praedicationis ministerium Domino consignavit.

22. Nec tamen credendum est, tantum praeconem absque laboris certamine et impugnatoris antiqui insidiis, tot et talia perficere potuisse, cum manifestissime clamet Apostolus: Omnes qui pie volunt vivere in Christo persecutionem patiuntur (II Tim. III, 12). Quamvis enim magnitudo virtutum, quas per eum Christus operabatur, si quid adversi e mundo [Col. 0790D] emergebat, retunderet, is tamen qui ad ipsum Mediatorem Dei et hominum hominem Jesum Christum, quasi aliquid suorum reperturus, venire praesumpserat, contra hunc quoque, qui illius summi capitis membrum erat, machinas diversarum tentationum quasi adversus validissimum murum callidus impugnator admovere non desinebat. Ut enim novus agricola opacam sylvam ingressus, nunc ferro, nunc igne utitur, quo jaciendis seminibus tellus eatenus sterilis praeparetur; sic Julianus Cenomanicum penetrans solum, veteres quercus annosasque fagos, id est, [Col. 0791A] vetustae gentilitatis sterilia vanaque figmenta evertere nisus; et ferro correctionis usus est, quo peccata delinquentium feriret, et igne adustionis, quo jam emundatum solum ad promerenda divini amoris semina aptum exhiberet.

23. Sed reliquiae paganorum, quae quasi fragmina tabularum de naufragio errorum evaserant, indigne ferentes laudem nominis Christi dilatari, et simulacrorum suorum portenda pessumdari; unanimiter insurgunt contra sanctum, maleficum clamantes, qui sub nomine pietatis vanis praestigiis everteret corda populorum, ipsosque videntium oculos frustraretur, falsa pro veris assereret, hominem crucifixum Deum affirmaret, deorum immortalium, quos Romanus orbis a saeculo colit, culturam erroneus [Col. 0791B] evacuaret; vivum exuri debere, ut ejus interitus exemplo aliquis impostor et temerarius terreretur, ne contra rempublicam timendorumque numinum reverentiam, quibus orbis constat, et alitur quoquomodo ulterius oblatrare niteretur.

24. His Julianus non modo non territus, verum ad pugnam contra diabolum alacrius accinctus, ad locum iter accelerat, quo caput erroris eorum malesuada religio destinebat. Nam in vico cui Artinas vocabulum est, templum erat, et in eo Jovis simulacrum falsorumque innumera portenta deorum, quae vario errore delusa gentilitas priscis temporibus erexerat ad suam et sequentium (al., frequentium) perniciem populorum. Ad quae destruenda cum Julianus fidei lorica indutus, galea salutis protectus, [Col. 0791C] gladius Spiritus sancti praecinctus praeparatur, e diverso rusticana et ignobilis manus pro defensione deorum, qui sibi auxilii opem ferre nequibant, obstinatissime resistens armatur. Sed Julianus imperterritus inter frementes et garrientes insanientium voces templum ingressus, invocato veri Dei Jesu Christi nomine, simulacrum enorme ipsoque visu terribile in cinerem resolvit, sola sanctae jussionis auctoritate.

25. Ut vero insani populi cognoscerent, cui eatenus culturam deitatis exhibuissent, ex everso simulacro immanissimus erupit draco, qui facto impetu contra cultores proprios, flatu sulphureo et atrocis verbere caudae, devotorum sibi phalanges in mortem coepit ardenter urgere. At illi ejus contra Deum [Col. 0791D] suum petunt auxilium, quem paulo ante vociferantes maleficum, totis nisibus elaborabant, ut eum incenderent vivum. Porro Julianus Dei athleta, elevata cum signo crucis in sublime dextera, draconi imperat, ut nullum amplius laedens, concitus fugiat, et loca humana cultura prorsus carentia petat. Ad cujus imperium draco saevissimus effugit vivacissimus, et in eos jus [al., vim] amisit laedendi in quibus ulterius fraudem exercere permissus non est seducendi. Tunc universi cum gaudio jam fiunt socii in evertendo falsitatis fano, ac demum sancto renati lavacro per manus sancti pontificis dogmate beatificantur Christiano.

26. Cujus facti fama velox per omnes totius provinciae [Col. 0792A] percurrens populos, ita pristini erroris cunctas abrasit nebulas, ut vix aliquis inveniretur, qui Jesum Christum Deum et Dominum non confiteretur. Hujus igitur tam celebris facti nuntio, Defensor, vir gloriosus, cujus supra memoriam fecimus, ad se perlato, ingenti affectus gaudio benedixit Deum, et festinus accedens ad beatum virum suppliciter petebat, ut ad domum ejus accedere dignaretur, ut pro triumphati hostis victoria largitori omnium bonorum Christo communiter gratias referentes, casto simul et sancto participarentur convivio. Cujus petitionem beatus vir non renuens (quippe quem merito religionis vera sibi nexuerat charitas) ut ejus desiderio satisfaceret properabat. Sed cum iter carperent, in parte novalis puerum quemdam invenerunt ab ingente serpente [Col. 0792B] pedes et brachia corpusque totum spiris vipereis colligatum. Perterritis autem omnibus qui aderant, vir Dei propius accedens, ait, Domine Jesu Christe, qui humanum genus a paradisi gloria, per serpentem dejectum, per crucis tuae reparasti vexillum, tu libera hanc creaturam tuam ab hoc quo tenetur angue, ut et serpens intereat, et per te puer incolumis evadens cognoscere praesentes faciat, quia tu es liberator et protector omnium sperantium in te. Cumque talia perorasset vir Deo plenus, et qui aderant, dixissent Amen, serpens crepuit medius, et cunctis Deum laudantibus, puer evasit sanus.

27. Interea cum ad domum principis pervenisset, summo excipitur gaudio, fit concursus omnis aetatis omnisque sexus ad videndum tantum virum, cujus [Col. 0792C] nomen famaque virtutum tanto jubare coruscaret, ut etiam quosque remotissimos eum videndi desiderio succendere posset. Subsequuntur e vestigio sanctum episcopum energumeni duo salutis remedium flagitantes ab eo. At ille invocato Christi nomine, et inimicum fugavit, et eos verbo praedicationis illuminatos proprio restituit Creatori. Diem ergo illam felici exornantes laetitia, inter ipsa sacrae mensae convivia totus sermo illis erat de Christi gloria, de interitu Satanae, de his quoque quae pertinent ad veram Deum timentium animarum curam. Post gloriosus ille vir omni supellectilis suae copia sancto viro exhibita supplex exorat, ut cuncta benigne suscipiens, ad quoscunque usus placuerit profutura retentet. Sed vir beatissimus nihil horum [Col. 0792D] suscipiens, benedictione super cum tradita, omnique domo ejus in fide Christi corroborata festinabat ad propria.

28. Cumque jam portam a Deo sibi commendatae urbis subiret, hi qui incarcerati custodia nexibusque duris mancipati erant, ingenti clamore sanctum virum, ut sui misereretur, exorant. At ille benignissimus, qui totis semper in Domino visceribus pietatis affluebat, ad eos, quibus id officii commissum erat, supplex accessit, precaturque humiliter, ut eos quos iniquitas propria fecerat reos, adventus sui gratia redderet absolutos. Sed vecordes neque reverentia pontificis praesentis, neque praedicabile tanti viri meritum permovit, ut facerent quae sanctus non modo [Col. 0793A] imperaverat, verum etiam voce supplici postularat. Porro ille spretus a perfidis, ecclesiam intravit, atque gratias Christo pro acquisitis sibi animabus reddidit; deinde propriae domus hospitio sese recepit. Cumque ei appositus esset panis, discumbere noluit, sed tacitus et gemens misericordiam Domini opperiri (sic) coepit. Tunc vero, secundum servi Dei votum angelico ministerio ostia carceris aperta sunt et cunctorum catenae confractae sunt, et hi qui in carceralibus privatisque tenebris residebant, absque humano auxilio ad communem diei lucem egressi sunt. Per medium ergo civitatis, nemine prohibente, absque vinculorum onere sancti viri conspectibus sese obtulere. At ille gaudens in Domino jam laetus cibum accepit, et quos merito solverat, [Col. 0793B] sancti etiam convivii participatione donat. Nec fuit qui absolutos repeteret, cum manifestissime hoc divinae virtutis potentia, non humanum auxilium sancto antisti contulisset.



CAPUT IV. S. Juliani mors, sepultura.

29. Plantata igitur in pago Cenomanico divini cultus vinea, abrasisque de ea idolorum errorumque omnium tribulis, tempus imminebat quo beatus ille agricola fructum pii laboris a Domino suo percepturus, ab istis praesentis vitae laqueis, ad aeterna felix deberet conscendere regna. Itaque propinquante vocationis suae die, secedit ad vicum, in quo nunc B. Martialis ecclesia sita est. [Col. 0793C] In quo cum pluribus degeret diebus, et instanter coelestis vitae dulcedinem suis propinaret auditoribus, levi tactus incommodo, laetus et alacer praestolabatur horam qua laborum certaminumque suorum repositam a justo judice reciperet coronam. Et quia navis sanctae Ecclesiae absque gubernatore per pelagus hujus mundi non poterat enavigare, sedem sibi a Deo commendatam, cum communi cleri plebisque consilio, sancto delegavit Turibio, quem adjutorem et socium in sanctae praedicationis eatenus habuerat officio. Idem enim Turibius presbyterii officio gloriosus cum S. Pavatio diacono ad revelandam Cenomanensibus Christi gratiam, ut ab antiquis suscepimus, comes et adjutor S. Juliano a Romanae urbis antistite destinatus est.

[Col. 0793D] 30. Gloriosissimus igitur pastor communi omnium allectus (al., evectus) consensu, fratres filiosque suos evocat, et consignato successore, oculis ac manibus in coelum elevatis, diutissime gratias agens, et collaudans Dominum, ovesque, quas Christo acquisierat, eidem summo pastori commendans, laetus et alacer beatis meritis ditatum coelo reddidit spiritum. Quo coelestia regna petente, ille ejus merito fidei et bonorum actuum dilectissimus Defensor, vir gloriosus, praesens non erat, sed ejus sanctissimi obitus tali ordini cognovit diem. Sedente eo ad mensam, aperti sunt intellectuales oculi ejus, et ecce vidit [Col. 0794A] beatissimum Julianum sacerdotali infula comptum cum tribus diaconibus suis et tribus cereis venientem ad se, qui cereos, quos portabant, posuerunt super mensam ante eum, et abierunt. Dixit ergo praedictus Defensor ad consedentes: videtis gloriam quam ego video? Qui nihil se videre testati sunt. At ille dixit: Numquid non hic vidistis patrem nostrum Julianum, qui tot bona nobis ostendit, tot miraculis laetificavit? Ecce enim nunc cum tribus diaconibus suis et tribus cereis huc ante me venit, et laetissimo vultu subridens benedixit nos, relictisque cereis abscessit. Unde pro certo scio, quia migravit a saeculo. Et nobis, quos corporali praesentia dereliquit, beneficia pietatis suae vivens in Christo impendere nunquam cessabit. Surgamus ergo, et ad sepeliendum [Col. 0794B] piissimum magistrum nostrum quantocius properemus, ut eum mereamur adjutorem habere in coelis quem salutis doctorem habuimus in terris. Haec eo dicente, omnes admirati sunt; pariterque surgentes ad exsequias sancti festinanter accurrunt. Jam vero, ut de Martino illo pontificum speculo legitur, impossibile dictu est quanta hominum multitudo convenerit, cuncti ex agris et vicis, nonnulli etiam ex vicinis adfuere castellis. Hinc psalmicines clericorum phalanges, illinc sacrarum virginum prae parcimonia turmae pallentes, hinc plebs urbana nobilibus conserta viris, illinc manus agrestis sanctis beati viri famulantur exsequiis.

31. Sed ne quis forte moveatur, quod Julianus Martino aequiparaverim, qui hoc dicis, si recte [Col. 0794C] percenseas pene similia ab utroque potes videre completa. Martinus adhuc catechumenus algentem pauperem divisa chlamide vestivit; Julianus fide robustus tot millia veterem hominem exuta, fidei veste contexit. Martinus primo solitariam delegit vitam, ut Christi dulcedine singulariter frueretur. Julianus apertam expetiit pugnam, ut multorum animas lucraretur. Martinus ad episcopatum a Turonensibus raptus est; Julianus Cenomanensibus a Deo pontifex, quinimo et apostolus, destinatus est. Martinus virtute Trinitatis Deificae trium mortuorum est magnificus suscitator: Julianus totidem ad vitam revocans mortuos, toties mortis exstitit victor. Martini corpus ii qui ductu (al., inductu) ejus mundum vicerant prosequuntur: Juliani exsequiis hi, [Col. 0794D] qui eo duce coelestia jam tenebant, famulantur. Quid plura? Uni Regi militarunt, uni Domino servierunt, uno Spiritu sanctificati sunt, supra petram unius fidei fundati sunt. Restat ergo ut par sit eis honor et gloria quos virtutis actio pares in Christi constituit disciplina.

32. Hoc igitur beati viri corpus cum ad urbem propriam deportaretur, ventum est ad transitum fluvii, cui Sartae [(7) 1Kb] vocabulum est. Ad declarandum ergo quanti meriti esset cujus reliquiae ferebantur equi, qui lecticam sanctarum gestabant exuviarumcaeteris vix enatantibus, inter undas validas et profundae [Col. 0795A] caecitatis gurgites, nec genibus aqua tactis littus alterum, cunctis mirantibus subierunt.

33. Cum vero tota urbs festinaret in occursum sui pastoris, quaedam mulier parvulum filium caldariae imposuerat, suppositoque igne membra infantuli aqua tepente lavabat: quae voce psallentium attonita officium coeptum deserit, oblitaque infantuli, cum caeteris obviam sancto accurrit. Igitur dum ea venerantissimis moratur exsequiis, ignis infanti suppositus calescens, vas ferreum, in quo parvulus positus erat, obambit, immensosque calores efficit et efferventes in seipsum refundit vapores. Quis putaret in tali discrimine vivere potuisset? Porro beata mater cum jam sanctae reliquiae domi suae propinquassent, domesticosque lares recognovisset, [Col. 0796A] tandem recordata pignoris sui pavida accurrit, aestimans inter vapores igniferos liquefactum, et tenera pueri distabuisse membra. Sed ardore fidei, quae illam sancto corpori exire obviam compulit, restincta est ardentis flammas camini. Subito terrore perculsa filium non admovet, donec grandi clamore multos compelleret adunari.

34. Beati porro viri corpus humanae conditionis lege sepultum, vere in Christo se vivere demonstrat frequentissima consolatione viventium. Nam ibi recipit caecitas visum, debilitas gressum, effugantur daemonia, donantur cum fide petentibus congrua vota, praestante Domino nostro Jesu Christo cui est cum Patre et Spiritu sancto honor et gloria, et nunc et per aeterna saecula. Amen.




[Col. 0795]
LIBER MIRACULORUM S. MAXIMINI. ABBATIS MICIACENSIS. Auctore Letaldo monacho Miciacensi.
(Apud Mabill., Acta I, 598.)



PROLOGUS AUCTORIS.
[Col. 0795]

[Col. 0795B] 1. In flammam sciens et prudens mitto manum, qui praesumpserim inter tot eloquentissimorum flumina homuncio arentis ingenii rem hactenus intactam attentare, cum non praesumpserint qui idonee et competenter ad id efficiendum sufficientissimi forent, et nunc affatim floreant, quorum arguti examinis lance et praejudicio condemnari verear. Hoc autem est quod a temporibus piissimae memoriae patris Maximini usque ad haec quibus nos consilio Omnipotentis qui vocat ea quae non sunt tanquam quae sint esse placuit, cum diverso modo locus ille quem ipse vir Domini construxerat Miciacensis scilicet nunc floruerit, nunc ultimae abjectioni patuerit, modo quoque resurgere tentarit: inter quas omnes varietates clementia misericordis Dei nunquam abfuit, et [Col. 0795C] miraculorum copia meritis ejusdem Patris exhibita vacillantes et trepidos saepius consolata est; inveniri nemo potuit qui hoc scripto ederet, quatenus ad notitiam posteritatis ordine pervenire valeret. Quod magni arbitror detrimenti, cum et Dei beneficia ignavae oblivioni sint tradita et locus abjectior habitus, quantus vel qualis olim fuerit monimentis silentibus pene cunctis incognitum sit. Nam quod ad alicujus notitiam pervenire potuit, quod sub oculis ejus cui innotescit patratum non est; id procul dubio aut litteris aut traditione vivae vocis perlatum est. Quod autem neutro horum, id procul dubio an fuerit, vel non fuerit, mecum pariter omnes tacebunt. Tolle monimenta de rebus, necesse est ut pereant, et status vivendi ordine confuso titubet et vacillet.

[Col. 0796B] 2. Qua de re temerarii quidem ausus praesumptione, attamen utilis profectus contemplatione ad hoc animum appuli, ut quae vel ipse viderim, vel probatorum veridica relatione cognoverim, de his videlicet quae intentioni sunt scribenda putarem. In quo operis contextu nil mirum videri debet, si quaedam interseram quae ad id negotium pertinere minime videantur, cum id et raro faciam, etsi intuitus recte speculandi adsit non sine causa. Nam et a Chlodoveo incipiens et de ejus solerti ingenio pauca admodum praelibans ea de re id volui, ut eo auctore cujus munificentia locus de quo loqui gestimus coepit exordium, nostrae quoque narrationis fundaretur principium. Item cum filios ejus induco, id causa beati Aviti facio et antiquitatem et studium pietatis [Col. 0796C] ejus commendare volens. Rursus cum regum tempora per annorum supputationem usque ad Childebertum Sigeberti filium distinguo, id duabus ex causis efficio, ut comprobem B. Launomarum patri Maximino synchronum fuisse, duntaxat sic ut patre Maximino aetatis perfectae hic adolesceret. Nec ante eumdem patrem Maximinum in hac nostra regione quemquam patrum ejus auctoritatis scriptum inveniri, qui tot sanctos et illustres viros exemplo suae institutionis informarit, atque ideo non immerito conjiciendum ipsum sanctum et venerabilem virum Launomarum de hac ipsa ejus processisse disciplina: cum et tempora concordent, et familiaritas inter Miciacenses et Corbionenses (Corbion) usque ad haec pene tempora inconvulsa perseverarit. Denique Heriricus, [Col. 0797A] ut post dicturi sumus, dum ab hoc molestatus recessisset loco, ad Corbionense monasterium se contulit, et quod Vitae supererat, ibi complevit.

3. Porro autem nec omnia quae cognoverim in hoc posui libello, quae in hoc vel de hoc habita sint, revocatus utique temporum confusione: quae quia discernere nequivi, conticere exinde melius putavi. Quoniam nobiles et industrios Patres in hoc eodem floruisse loco cognovi, Haymonem videlicet, Stenogaudum et Dructesindum, Bertoldum quoque virum eruditissimum qui Vitam veterem patris Maximini dicitur edidisse, Petrum etiam cujus eruditio et studium [Col. 0798A] hodieque claret. Nam inter caeteros bonorum suorum, diversarum historiarum libros huic loco contulit, et proprio labore correctos et distinctos die Coenae Domini, ut ipsi libri testantur, super altare S. Stephani protomartyris posuit. De his ergo quia discretio temporum non elucet satis dictum. Nunc ad seriem narrationis reversuri oramus Christi bonitatis immensitatem, ut potenti dextera suffultos ad optati littoris perducat nos metationem: simul etiam flagitantes si oculo intentionis nostrae festuca inhaeserit, cum dilectione evulsa non livorem perferat, sed charitatem.



INCIPIUNT MIRACULA.
[Col. 0797]


CAPUT PRIMUM. Clodovei elogium. S. Euspicii vitae compendium; item S. Maximini. Maximini insignes discipuli. Sententia auctoris de adventu S. Mauri in Gallias.
[Col. 0797B]

1. Diu me pertractante quid potius assumendo narrationis ordirer principium locuturus de virtutibus magni et praecellentissimi Patris Maximini, rege Chlodoveo nihil clarius inventum, qui totius nostrae superponendae historiae quasi fundamentum, primumque fundamentum non immerito collocetur. Hic etenim rex cum primo errore gentilitatis esset irretitus, praedicatione B. Remigii Rhemorum episcopi, et exhortatu nihilominus Chrothildis reginae suae ad fidem Christi conversus, tam devote Christo vixit subjectus quam in armis esse studuit semper invictus. [Col. 0797C] Cum enim catholica pietas vigeret, Gothos qui Arianis impietatibus squallebant ab Aquitania expulit, et occiso eorum rege Alarico filium ejus Amalricum in Hispanias fugere coegit, peneque totam Galliam sibi armis vindicans, fines imperii Rhenum, Alpes, Meridianum mare, montes Pyrenaeos et Oceanum habuit Septentrionalem. In tantum denique nominis ejus terror cunctas sibi continguas pervaserat nationes, ut etiam Anastasius, qui imperio Romani nominis praeerat, amicitias ejus ambiret, et consulem eum ac patricium Romanae reipublicae datis codicillis muneribusque magnis conscriberet. Fuit enim vir per omnia strenuus, qui gloriae aliquando nihil minuerit, et secunda fortuna, maximeque imbellis semper usus sit, infensus tamen [Col. 0797D] parentibus quos pene omnes diversis peremit causis.

2. Igitur Viridunensium rebelliones vicinorum Germanorum spe provocati a rege deficiunt, quorum civitatem illico obsedit, subvertissetque, nisi oratione praeclarissimi viri Euspicii qui in eadem urbe presbyterii honore florebat, impetum revocavisset, et impunitatem quamvis nocentissimis condonandam putavisset. Hunc itaque virum quia locus vacabat, dum creare episcopum optavisset, nec id ab eo obtinere quivisset, rogavit sibi comitem fieri Aurelianorum finibus accedenti, quo beatus ille cum nepote [Col. 0798B] dilectissimo indolis Maximino adveniens honoratus in tantum a rege est, ut etiam sedem suam Miciacum quo propter delicias piscium vel venatuum immorari consueverat, ei jure haereditario condonaret: simul etiam Cambiacum et Litimiacum possessiones illo tempore inclytas cum omnibus quae his pertinerent, praeceptumque regiae auctoritatis ex his fieri juberet.

3. In hoc itaque ipso fundo, Miciacensi scilicet, exstructa basilica aliisque necessariis aedificiis, B. Euspicius cum felici nepote Maximino quandiu rebus humanis interfuit, laudabiliter vixit. At vero eo decedente et juxta latus Beati praesulis Aniani sepulto vir Domini Maximinus eumdem locum sibi attributum honestissime regens, in tantum laudabilis [Col. 0798C] fuit disciplinae, ut etiam sanctissimi viri Avitus et Carilefus cum eremum communi consilio peterent et oras Ligeris fluminis attingentes ejus famae odorem hausissent, relicto priori proposito, ardentissimo ad eum festinarent occursu: quos ille benignissime suscipiens, cohabitandique data licentia eos sibi spirituali devinxit amore, et sancti Carilefi, pene assidua fruebatur collocutione. Sancto autem Avito curam delegavit fraternae substantiae, sub cujus officio illa omnipotentis Domini gratia, liberalitas, largitas Patri Maximino indulta pagum Aurelianensem pene totum a famis periculo liberavit.

4. Mirabilis Pater per omnia, cui collatum divino sit munere tales habere discipulos, talesque ministros. Nam ejus sanctae clientelae non solum hi duo, [Col. 0798D] sed et alii multi sancti adhaerebant viri mundo olim exspectabiles, sed nunc merito virtutis cunctis imitabiles. Ex ejus namque disciplina hi virtutum culmine erecti; plurimi eorum anachoreticam expetierunt vitam, et in ea constanter philosophati sunt; ut non solum communes humanae habitationis sedes, sed deserta et invia et inaquosa rivis suae beatitudinis, Christi fulti adjutorio, et colerent et irrigarent. Testatur hoc Perticus (le Perche), beatis viris Avito et Carilefo magnis duobus radiata luminibus. Testatur Secalonia (la Sologne), bonum Viatorem servans [Col. 0799A] in Viatoria, et Dulchardus vicinus Bituricensibus; silva etiam quae Longinqua dicitur, quam B. Leonardus spiritualibus suis exercitiis et corporis hospitio et celebrem reddidit et propinquam. Nam B. Launomarum et S. Lifardum ex hac ipsius floruisse disciplina nulli ambigendum est.

5. Siquidem ante Patrem Maximinum ejusque avunculum Euspicium nemo patrum ejus auctoritatis in hac provincia legitur habitasse, qui tot insignes sanctitate viros exemplis suae institutionis informarit. Quod enim beatissimus Pater Benedictus dilectissimum suum discipulum Maurum rogatu Berthecranni Cenomanensis episcopi has in partes direxit, subsequenti tempore factum est. Quo autem tempore gloriosissimus Pater Maximinus floruerit, [Col. 0799B] satis, ut reor, intimatum est. Porro beatus Maurus, Brunnechilde cum nepotibus Theodeberto et Theodorico, filiis Hildeberti, Burgundionibus imperitante, Gallias ingressus est. Hic autem Hildebertus filius fuit Sigiberti, qui de Hispaniis evocatam Brunechildem duxit uxorem, et suscepit ex ea filium Hildebertum sedemque Metis habuit, quae Mediomatricum civitas est. Porro Sigibertus filius fuit Chlotharii, qui Chlotharius regi Chlodoveo de Chrothilde filius natus est. Igitur tanto tempore praecedit magnus Pater Maximinus adventum beati Mauri in Galliis, quanto regnum Chlodovei senioris praecedit regnum pronepotum suorum Theodorici et Theodeberti. Nam ab ultimo anno Chlodovei, qui primus est Chlotarii, usque ad primum annum. Hildeberti [Col. 0799C] Patris istorum colliguntur anni septuaginta quinque [(8) 1Kb] : qui Hildebertus in superiori Francia regnans, in regno Gunthranni patrui sui, qui Burgundionibus imperarat, matrem Brunechildem cum nepotibus suis videlicet filiis supranominatis, Theodeberto scilicet et Theoderico, regnaturam direxit. His itaque imperitantibus B. Maurus cum quatuor fratribus et Arderado et Flodecario legatis Gallias ingreditur. Sed de his hactenus.



CAPUT II. De B. Avito et transitu sancti Maximini.

6. Igitur B. Avitus vivente adhuc patre ejus spirituali, sancto videlicet Maximino primo, in monasterio interdum semotus mansit, ac deinde quatuor fere a monasterio [Col. 0799D] millibus in loco qui Maceriae (Maizires) dicitur, cellulam sibi constituit, ubi usque hodie oratorium in ejus nomine permanet consecratum. In quo loco dum spiritui reluctans subigeret corpus, beatus Pater Maximinus post innumeras quas patrarat contra diabolum Deo donante victorias, plenus virtutibus et sanctitate sibi debitos migravit ad coelos. Sepultus est vero a venerabili Eusebio episcopo et fratribus in monte transligerino, in quo ipse per Domini virtutem saevum exstinxerat draconem: super cujus venerabile corpus quidam praepotens homo nomine Agilis, ob sanitatem sibi redditam aedificavit basilicam, et postmodum idem Agilis ad habitum sanctitatis conversus hodie etiam miraculis claret. [Col. 0800A] Itaque post gloriosum piissimi Patris Maximini transitum B. Avitus ab eremi quiete divellitur, et in ejus loco a fratribus subrogatur; qui et ipse religione mirabilis, pii Patris vestigia indeclinabiliter prosecutus est.

7. Eo autem tempore Chlotharius et Chlodomirus, filii Chlodovei, Burgundiam petunt, Gotmarum et Sigismundum reges filios Gundebaudi caesis eorum exercitibus in fugam vertunt. Sigismundus rex ad sanctos martyres Agaunenses confugiens, ibi a Chlodomiro cum uxore et filiis captus, atque ad civitatem Aurelianensem perductus est. Quod B. Avitus audiens, de monasterio ad urbem venit rogaturus pro Sigismundo rege, cujus preces frustratae sunt, quia Chlothildis regina Chlodomiri mater Sigismundum [Col. 0800B] oderat, quod Pater ejus et mater a Gundebaudo Sigismundi patre interempti forent. Hac de causa Sigismundus rex et martyr necatus est, et cum uxore et filiis in puteum obrutus est. Verum Chlodomirus non usque adeo laetatus est. Nam iterum cum fratribus et copioso exercitu Burgundiam ingressus, die pugnae inter confertissimos hostes vivacissimo devectus equo inultus occubuit. Cujus filii dum spe paterni regni ab avia nutriuntur, eos fratres defuncti ab avia fraude adducunt et sine mora exstinguunt.

8. Beatus porro Avitus cum pauco tempore monasteriale regimen tenuisset, ad dulcedinem anachoreticae vitae, quam jam degustaverat, remeare disponit. Beatus nihilominus Carilefus eodem flagrans [Col. 0800C] ardore Cenomanica deserta petiit, atque infra breve tempus, multis ad eum confluentibus nobile coenobium in loco qui Aninsula (Anille fl.) nominatur aedificavit. Porro B. Avitus in locis Dunensium (le Dunois) et ipse multitudinem aggregans monachorum multis clarus virtutibus et miraculis longe lateque refulsit.

9. In loco etiam Miciacensi quidam frater erat, quem S. Avitus speciali diligebat amore: qui ad extremum veniens sese visitantes fratres obnixe flagitat ne corpus ejus prius sepulturae daretur quam S. Avitus adveniens sua oratione eum Domino commendaret. Missum itaque repente est et beato viro nuntiatum, qui festinus accelerans iter intempesta noctis hora monasterium ingressus est, [Col. 0800D] jamque frater ille obierat, et corpus ejus in medio positum tristi moerentium officio servabatur. Vir autem Domini ecclesiam ingressus omnes pene dormientes reperit, et se pavimento oraturus projecit, quod multo imbre lacrymarum perfundens diutius orationi incubuit. Dehinc surgens feretroque conjunctus fratrem illum non grandi sermone voce vocavit, qui quasi leviter dormiens illico respondit, et surrigens se in feretro resedit. Ex confabulantium murmure fratres excitati vident vivum quem servabant mortuum, et multo attoniti pavore ad pedes sancti viri corruunt, fratremque vinculis funebribus expeditum cum ingenti gaudio educunt, [Col. 0801A] qui postmodum tantae rei testis plurimis advixit annis. Beatus porro Avitus, humanas fugiens laudes, rursus ad sedes optatae secessit quietis.



CAPUT III. De sancto Theodemiro.

10. Sane quia fratres Miciacenses sine pastore esse non poterant, virum Domini Theodemirum omnis congregatio sibi eligit pastoremque praeponit. Hic autem Theodemirus bonae gravitatis et inter suos magnae reverentiae erat, etiam antequam sanctae conversationis schemate uteretur. Fuit enim primo sanctae Crucis canonicus, et, ut plerique autumant etiam decanus. Ut autem monachus fieret ea causa plurimum prestitit, quia dum haberet sororem quae caligantibus oculis luce privabatur, haec sancto et venerabili [Col. 0801B] Patri Maximino oblata et per Domini gratiam sine mora illuminata est. Quantus autem hic vir Domini Theodemirus in sancta religione fuerit, finis edocet, in quo omnis laus secure canitur. Nam dum in extremis ageret, beatus Lifardus, qui in vico Magdunensi solitariam gerebat vitam, in somnis est admonitus ut quantocius veniret, et exitum abbatis Theodemiri Domino commendaret. Qui illico surgens iter arripuit, sed antequam ad monasterium perveniret, elevatis in coelum oculis vidit in sublimi choros angelorum animam hujus sancti viri in coelos portantium atque dicentium: Beatus quem elegisti et assumpsisti, inhabitabit in atriis tuis. Habebat autem idem Theodemirus ex sorore, de qua jam diximus, nepotem nomine Maximinum. Ut autem sic [Col. 0801C] vocaretur, causam existimamus, vel quia vir Dei Maximinus eum de sacro fonte susceperit, vel etiam mater ejus amore patris illius a quo illuminata foret, filium sic nominare maluerit. Hunc itaque beato avunculo ejus sepulto vir Domini Lifardus et Fratres abbatem eligunt, et in loco decedentis substituunt: qui dum advixit, curae gregis sibi commissi, utpote disciplinam Patrum secutus, strenue invigilavit.

11. Porro locus quo beatissimi Patris Maximini corpus habebatur humatum, cum multis polleret virtutum signis, primaevo suo tempore magno celebrabatur honore. Cumque multi beneficia petituri convenirent, et pro voto res pluribus cederent, ut assolet, novitas nimium grata beneficiorum coepit [Col. 0801D] vilescere negligentia posterorum. Sed in episcopatu Ecclesiae Aurelianensis subrogatus Sigobertus [(9) 1Kb] , et genere et moribus nobilissimus videns hunc locum olim florentissimum a prisca nobilitate defecisse, aegerrime tulit. Consilio itaque cleri vel populi ab eodem loco ossa sancti transferuntur Maximini in ecclesiam quam idem episcopus in agro juris sui construxerat, quae quidem extra urbem sed muro est vicina, contiguaque ecclesiae B. Aniani quam Miciaco dedit. Venerabilis autem episcopus eamdem [Col. 0802A] ecclesiam propriis facultatibus dotavit, quatenus et clericos qui Deo servirent haberet, et lucernae et alii congruentes ornatus ei non deessent.

12. Cumque haec multis mansissent aetatibus, coepit devotio Miciacensis coenobii et studium monasticae vitae amolliri et saeculi dilectoribus partim cupiditate, quae mater est omnium malorum, partim incursione hostica, quae ex Aquitanica impugnatione crebro obtingere solebat. Per idem enim tempus inter Pippini duces et Waifarium Aquitanorum regem gravis et diuturna conflictatio rempublicam Francorum non modico profligavit damno, tandemque apud Toarcense (Thouars, apud Pictones), castrum capto Waifario summa rerum ad Pippinum concessit. His fere temporibus, ut orsi eramus, locus supradictus [Col. 0802B] pradictus praedicto modo nobilis adeo est annullatus, ut nemo ibi posset manere monachorum, sed habitacula eorum aut essent diversoria saecularium, et feminarum, aut stabula equorum et pastiones canum.

13. Temporibus igitur divae memoriae Caroli Augusti (cognomento Magni) disponente rerum omnium Domino eumdem locum pristinae reddere nobilitati; Theodulfus nobilissimus et moribus et genere, acerrimique ingenii Aurelianensis Ecclesiae episcopus subrogatur. Hic itaque multa industria certans quatenus idem locus in antiquum revocaretur honorem, dum in contiguis regionibus minus idoneos invenisset ad id efficiendum monachos, ex Septimaniae partibus [(10) 1Kb] ascivit, quibus et locum dedit, et res illi [Col. 0802C] loco olim attributas de suo insuper addens contradidit. In qua re non poenituit eum facti sui: quippe cujus temporibus in tantum ejus loci gloria enituit, ut veteris ignominiae dedecus honestas superveniens obumbraret et praeteritorum dispendia lucra sequentia compensarent. Theodulfus igitur episcopus inter caetera suorum operum basilicam miri operis, instar videlicet ejus quae Aquis est constituta, aedificavit in villa quae dicitur Germiniacus (Germigny, prope monasterium Floriacense), quo etiam his versibus sui memoriam eleganter expressit.


Haec in honore Dei Theodulfus templa sacravi
   Quae dum quisquis adis, oro memento mei

Hic itaque venerabilis sacerdos insimulatus conjurationis apud regem de episcopatu dejectus, et [Col. 0802D] multis diebus custodiae mancipatus est, postmodum mirabili rerum conversione et crimen promptissime abluit, et regis gratiam consecutus cathedram pristinae dignitatis non diu victurus recepit. Fertur enim vi veneni ab his exstinctus qui dum exsularet, libertate potiti, bona ejus invadendi jam hauserant cupiditatem.

14. Ei Jonas succedens habitatores loci ejus mire coluit, locum adornavit, ecclesiamque amplificans fornicem orientalem laterculis plumbeis elegantissime [Col. 0803A] contexit. Floruit autem Jonas non solum in humanis sed et in divinis rebus, cujus fidei plenitudo studium et eruditio liquido potest colligi ex libro quem contra Claudium Taurinensem episcopum et novum haeresiarcham conscripsit, qui Claudius dogmatizabat stigma beatae et vivificae crucis minime oportere adorari. Si, inquiens, crux adoratur, adorentur et puellae virgines, quia virgo peperit Christum; adorentur et praesepia, quia mox natus in praesepi reclinatur; adorentur et asini, quia asinum sedens Hierosolymam venit; et plura nefanda commentando simplicitati Christianae fidei derogabat. Contra cujus vesanos errores Jonas venerabilis, qui sanctae Crucis erat episcopus, Ludovico imperatore flagitante mirabilem edidit librum quem de diversis sententiis [Col. 0803B] Patrum velut floscidum depinxit sertum; et tam validae stultitiae Claudii obviavit, ut deinceps nemo inventus sit qui eamdem vesaniam resuscitarit. Libellus autem ipse penes nos habetur, qui in quadam domo igne pervasa incaute derelictus, et post ignem integer inventus est.

15. Jona igitur in episcopatu posito multi nobiles et saeculo exspectabiles viri cingula deponentes militiae veteremque cum suis actibus hominem exuti, in eodem ipso loco Domino se mancipari gaudebant. Quorum pater vitae venerabilis Heriricus nomine dudum regum amicissimus, eo autem tempore monastici ordinis erat cultor ferventissimus; qui cum omni gaudio spirituali cum supplementis vitae hujus necessariis potirentur, unum erat quod moestitudinem [Col. 0803C] eorum cordibus non modicam inferebat, videlicet quod corpore patroni sui Maximini fraudarentur. Ludovico itaque imperante Heriricus abbas cum fratribus palatium petit corpus beati Patris Maximini expostulaturus, itidemque alias utilitates loci sibi commissi non neglecturus. Imperator vero favens his petitionibus, evocato Jona episcopo, jussit reddi corpus, quod cum magno gaudio a loco sepulcrali, in quo id Sigobertus episcopus (ut jam diximus) deposuerat elevatum, atque ad Miciacense monasterium cum ossibus duorum ejus discipulorum Theodemiri scilicet atque Maximini, quorum superius mentionem posuimus, perlatum est.

16. De Heririco autem abbate venerabili, qui his temporibus (ut praefati sumus) loco Miciacensi praeerat, [Col. 0803D] illud fertur mirabile, quia cum aegrotaret apud Corbionense (Corbion), monasterium infirmitate qua et obiit, fratrem sibi familiarius inhaerentem evocaverit persicas sibi perquiri jubens. Quod cum frater miraretur cum tempus id inveniendi non esset, quia dies Epiphaniorum erant: Vade, ait, post cryptam monasterii, et quod inveneris defer. Frater autem ille non spe inveniendi sed importunitate jubentis devictus, ad designati loci arborem accessit, in qua tres mirae speciei persicas invenit, quarum similes suo tempore arbor illa nunquam ediderat: quas celeriter exhibitas aegrotus suscipiens omnipotenti Deo, sanctae videlicet Trinitati gratias reddidit, et de fructu memorato praegustans cum fratres filiosque Domino [Col. 0804A] commendasset, laetus de corpore exivit. Quod ego veridica seniorum relatione cognoscens nequaquam silentio passus sum abscondi; procul dubio credens, quia etsi sunt rari nunc miracula facientes, multi tamen in sancta sunt Ecclesia, qui vitae merito operatoribus miraculorum dispares non sunt.

17. Ludovico piissimo Augusto (ut credimus) regna coelestia petente imperium Francorum armis diu quaesitum atque a Carolo ejus patre multipliciter propagatum, a nobili illius corporis compage multis nationibus coacta trifariam dividitur, triarchesque filii constituti id regendum sortiuntur. Major horum Lotharius Franciam cum Italia, Ludovicus Saxoniam omnemque Germaniam, Carolus Junior Burgundiam [Col. 0804B] cum Aquitania possedit. Quo Carolo non minimam regni partem assecuto, dum fortuna cum infortunio alternat, regni ejus status primo quidem intestinis bellorum cladibus, postmodum vero externis tumultibus gravatus profligatusque est. Duces etenim qui fines imperii tueri debuerant, dum rebus communibus privata jurgia praeponunt, atque ob id mortibus et rapinis sese insectantur, locum dedere barbaris, quo imperium regibus inclytis partum et tot saeculis formidolosum rapinis et incendiis ipsi dehonestarent. Inter Lambertum enim et Rainoldum qui Neustriae fines versus Oceanum regebant, longa concertatio, utraque perditio patriae latus detexit, per quod clades regnum Francorum profligatura primo infecta est. Ac primum vis Britonum limitem [Col. 0804C] transgressa, antiquam Namneticam (Nantes) Andegavensemque (Angers) regiones, Meduanam (Mayenne) fluvium usque suae barbarae subdidit ditioni.

18. E vestigio gens Normannica vagina suae habitationis egressa non more piratico, sed libere terras pervadendo, dum nemo resistit, omnem oram maritimam incendiis, rapinis, omnique crudelitatis genere miserabiliter confecit. Denique die nativitatis S. Joannis Baptistae urbem Namneticam adorsa concremat, et Gunhardum (S. Gohard) praesulem sacris missarum solemniis intentum super aram Ferreoli martyris quae est ad laevam aedis B. Petri apostoli matris ecclesiae ejusdem civitatis obtruncat, bacchantesque per populum nulli aetati parcendum putant. Ipsa urbe incensa (anno 843) cum omni supellectili [Col. 0804D] civitatis et grandi captivorum multitudine in insulam quamdam coenobio S. Florentii contiguum revertuntur, ibique contubernium statuunt, quidquid alicubi depraedarentur eo conferentes. Primum quidem imperitia equitandi longiores vetabat excursus; ad postremum vero eo usu exercitatiores non solum quaeque finitima, sed procul posita pervagantur, caedibus opplentes omnia (anno 853). Iterum ergo navibus conscensis Turonis pervadunt, perque alveum Ligeris ad monasterium Patris Maximini perveniunt: quod vacuum hominibus reperientes, quaeque occurrentia diripiunt, et ad ultimum admoto igne a parte australi Ecclesiam comburere conantur. Sed servante eo qui non [Col. 0805A] dormit neque dormitat, qui custodit Israel, nequidquam diu laborantes, et omni effectu malitiae carentes confusione adoperti discedunt. Hactenus porro intueri: datur, quanta vigilantia Pater Maximinus hunc servaverit locum, quem a die suae conditionis etiam tempore barbarico ignibus nunquam permiserit violari. Nam ea tempestate vix aliquod coenobium totius Neustriae, et magna ex parte Aquitaniae manus impiorum evasit, cum et S. Martini et beati Patris Benedicti monasteria ab eis conflagrata sint. Sed nemo autumet me in cujusque sancti suggillationem ista prosequi; verum ad demonstrandum pii hujus Patris affectum, qui prospiciens futuros casus et tempora quae sua sunt quaerentium non sustinuit aediculam suam amburi, providens aut [Col. 0805B] vix aut nullatenus eam in statum pristinum reformatum iri.

19. Igitur Agio episcopo, sub quo civitas Aurelianensis semel distracta secundo incensa est, diem obeunte, Walterius [(11) 1Kb] successit vir strenuus, et ad quaeque perferenda forti animo praeparatus, qui et muros urbis exstruxit, et cives tot cladibus miseros ad resistendum barbaris animavit. Cui Trohannus (Trannin) succedens nihil efficax ostendit, verum crudeli exitu posteris sui memoriam dereliquit. Nam levitate animi multa utens, plurima temulentus dare vel promittere solitus erat, quae vino digesto penitus ignoraret. Hanc auspicatus occasionem Fredricus quidam nobilis clericus quosdam episcopi necessarios sibi ascivit cooperatores, accedensque [Col. 0805C] post coenam ad episcopum quibusdam laudibus et urbanitate eloquii ejus animum sibi conciliare coepit, perlatoque vino inter bibendum de loco S. Maximini motus est sermo. Quidam enim Wmarus monachus, sed et ipse secundum saeculi dignitatem clarus eumdem locum ambierat, et ad ipsum Fredricum se conferens effectum desiderii praestolabatur. Sed consilio Ermentei fratris sui, Fredricus id studium causa videlicet Wlmari derelinquens, ut sibi consuleret aggressus est, habensque familiares episcopi fautores eum hora qua jam dictum est, adiit, et dationem praedicti loci quasi imaginariam sibi fieri extorsit. Ne forte etiam episcopus poenitentia ductus id negare praesumeret, baculum ejus furto asportant, et donationis indicem in crastinum reservant. [Col. 0805D] Altero autem die consurgenti episcopo officiosissimus adest Fredricus pro collatis grates rependens, donique testem baculum repraesentans. Confusus episcopus, et quid fecerit ignarus, sed factiosorum unanimitate convictus, volens nolens tamen consentit. Et quia rei familiaris eum inopia perurgeret, dapsili convivio donatus firma jam auctoritate Fredrico optata consensit. Quo ad Monasterium veniente Wlmarus cum reliquis fratribus aditus monasterii claudunt, et venientem intrare non sinunt. Itaque cum indignatione ad episcopum reversus, eum ad monasterium [Col. 0806A] usque conducit, et in expulsionem ovium lupum saevire cogit. Itaque cum Wlmaro quique potiores expelluntur, quinque tantum personatus vilioris fratribus derelictis. Sicque Fredricus voto potitus nomen abbatis obtinuit, officium omnino declinans. Eos etenim quos inibi reliquerat ultimae habens dejectioni ut stipendiarios sigilo alebat, caeteris bonis penitus abrasis. Qui tantam erga se duritiam non ferentes episcopum adeunt, et querelam suae calamitatis coram eo deponunt; quos ille omnino sprevit, et cum ingenti injuria a conspectu suo ejici jussit. Qui contempti monasterium repetunt, et B. Maximino importunis questibus miseriae suae ingeminant casum, et sacris cineribus inhaerentes diei noctem continuant.

[Col. 0806B] 20. Nocte itaque quadam quiescenti episcopo duo terribiles assistunt viri, habitu praeclari, canitie reverendi: unus episcopali schemate, alter abbas videbatur, qui quasi rationem cum eo ponere videbantur, cur is neglecta animarum salute sanctis locis indignas praeponeret personas, qui luxuriae et voluptati operam darent, et oves Dominicas morsibus luporum laniandas effugando contraderent. Cum ad haec episcopus reticens nihil respondere valeret, aggrediuntur eum flagris, et obscenissime derelicto abscedunt. Cujus clamoribus famuli excitati clamoris causas inquirunt, vixque ab eo aliquatenus cognoscere potuerunt: sed tantum inter singultus et anxii tremoris nutantia verba Evurtium et Maximinum inclamabat, et monachos diutius ingeminabat. [Col. 0806C] Illi intelligentes ascensis equis monasterium eadem hora concito cursu expetunt; sed antequam monachi peraccederent, episcopus carne solutus est. Sed et ipse Fredricus non in longum laetatus est: nam et ipse validissimo arreptus incommodo, de eo in quo incumbebat, exsilibat stratu S. Maximinum non sustinens insistentem. In his ergo clamoribus immatura praeventus morte cum multorum dolore spiritum exhalavit.



CAPUT IV. De Letaldo abbate et ejus successoribus.

21. His itaque taliter multatis, defuit qui eo tempore contra jus monasterium locum supradictum ambiret; sed reversi quique a dispersione, qua dispersi fuerant, locum recipiunt, profanos et temerarios invasores [Col. 0806D] procul expellunt, atque e suis unum eligunt nomine Letaldum virum nobilem, et secundum id tempus in multis solertem, abbatemque constituunt. Eo autem tempore vix aliqui monachorum inveniri poterant qui secundum regularem viverent sanctionem. Floruit autem eo tempore Odo omnino venerabilis abbas per quem ordo monasticus rediviva vice resurgere coeptus est. Fuit enim vir moribus egregius et omni sapientia adornatus, qui et plurimos edidit libros, in quibus studiosis et boni cupidis viventem sui dereliquit imaginem; quia vir sanctus nequaquam aliter potuit docere quam vixit.

[Col. 0807A] 22. Sane post Trohannum Berno successit, qui moriens Anselmo [(12) 1Kb] pontificatum reliquit, quo decedente Theodericus vir industrius successit, qui et corpore venustissimus juventa alacer, vivax ingenio, et moribus fuit suavis. Contigit autem obeunte Letaldo abbate locum Patris Maximini in episcopi Theoderici dominium devenire. Quem locum speciali dilexit amore, et nisi heu! proh dolor! immatura morte praeventus foret, omnimodis eum in statum pristinae dignitatis revocavisset. Vix etenim quatuor annis pontificatu potitus, sedem episcopatus Ermenthaeo dereliquit. Procurationem vero Miciacensis loci quidam Rothardus administrabat, inter quem et Benedictum episcopi Ermenthaei praepositum de loco eodem altercatio grandis exorta, isto invadere [Col. 0807B] cupiente, altero resistente, eumdem locum ad ultimam usque dejectionem prostravit. Cum etenim homines loci saeculariter viverent, insimulandi locum Benedicto dederunt. Verum Ermenthaeus episcopus immodicus animi et nimium eo tempore saeculi fautor, insimulationes contra fratres habitas libenter audiens, eorum contentiones dissimulavit, et certaniinis eorum callidus contemplator accessit securus, quia hujus controversiae sibi concresceret lucrum. Qua de re actum est ut Rothardus non sustinens Benedicti calumnias cederet, et quibuscunque pretiosis rebus coactis ad abbatem quemdam pagi Bituricensis nomine Raimundum se conferret, damnum maximum loco isti rebus ablatis conferens, tum maxime quod praecepta regum antiquorum quae de [Col. 0807C] rebus ejusdem loci munifica et pretiosissima habebantur, secum asportavit.

23. Porro Benedictus eo recedente quasi in desolatum locum sese infudit, et habenas suae cupiditatis longe lateque porrexit, et cum omni familia eidem se loco ingerens suapte vivere coepit. Nam in domibus fratrum stabula constituit equorum, hinc sedes accipitrum, hinc pastiones canum, hinc cum scuto et virgula ludebant juvenes, hinc arguto pectine personabant textrices, hinc conventus saecularium, hinc domina populo disprocedens stipata cuneis pedissequarum. Quis monachorum inter haec viveret? quis hoc ignominiosum dedecus sustinere valeret? Benedictus interea super Ligeriti (le Loiret) [Col. 0807D] fluminis oram domum constituit, quam casam Mirandem vocavit, ut nec ipsi reditus piscium libere fratribus deservirent. Et quia episcopus cuncta ejus consilio peragebat, dat ei invisus Deo consilium, quo praedia resque beato Patri Maximino a regibus vel etiam quibuscunque fidelibus pro remedio animarum suarum collata militibus suis partiretur pro libito. Quod et factum est, primusque ipse quaeque potiora praesumens, Litimiacum, quem rex Chlodoveus Patri Maximino indulserat, cum cunctis ad eum respicientibus sibi vindicat; dehinc per reliquos satellitum praediorum facta divisione de ipsis reliquiis, nihil reliqui monachis relictum est. Unicuique autem [Col. 0808A] fratrum qui inibi remanserant, per ministrum Benedicti panis dabatur exiguus et pugillus leguminis, raro vinum, et quando id dabatur non luxuriosa dabatur mensura. Nihil enim officiorum monachis promittebatur, sed quaeque agenda forent ministeriales Benedicti omnia procurabant.

24. Eo autem tempore florebat inibi vir venerabilis Gaudebertus nomine sacerdotali quidem praefulgens schemate, clarus genere, sed clarior spiritualibus erat rebus; habebatque fratrem junioris adhuc aetatis Bernerium nomine, qui et ipse postmodum vir egregius factus est, qui communi utilitati nihil praeponendum aliquando putavisset. Hi ergo cum quibusdam aliis hanc miseram servitutem gementes inibi residebant. Porro ea tempestate quidam venerabilis [Col. 0808B] episcopus nomine Benedictus a Britannis adveniens, locum hunc de quo nobis sermo est, datis triginta denariorum libris ab episcopo emit. Fuit autem idem sanctus episcopus omni gratia adornatus genere nobilissimus, statura procerus, corpore sicco, omnibus spiritus bonis intentus, tum maxime orationi assiduus, synaxim Davidicam quot diebus persolvens, tum deinde stando Evangelium secundum Joannem ordine memoriter recitans. Hic habuit avunculum nomine Gradilonem, de quo dignam historiam ad nos usque perlatam non abs re credimus parumper suspenso sermonis propositi ordine huic operi inserendam.

25. Cum enim hic potentissimus Britonum foret, relictis saeculi pompis ad monasterium cui Heri [(13) 1Kb] [Col. 0808C] insula nomen est, gratia conversationis venit. Cumque devote susceptus esset, et ipse devotissime conversaretur, ob corporis imbecillitatem semote jussus est habitare. Porro amici ejus qui olim in saeculo cum dilexerant, multa munera ei mittebant, quae ipse fratribus in monasterio positis pulchre dispensanda curabat. Fratres autem putantes eum multas habere pecunias, ut citius cuncta sibi relicturo grandi parebant obsequio, nihil necessitatis non supplebatur, sed cuncta ad votum praesto erant. At vero eo diutius praeter spem vivente, et missione pecuniarum deficiente, una quoque deficere coepit fratrum sedulitas, et frigescere coepit illa pecuniosa charitas. Quod ille ubi animadvertit, hujusmodi [Col. 0808D] commento adversus crudeles usus est. Evocato sibi familiarius inhaerente fratre; jussit arenam secreto sibi deferri et glareas: quibus allatis duo scrinia quae lectulo ejus praestabant complevit, et quasi qui pretiosa condiderit, firmis clavibus diligenter munivit. Post haec evocato abbate cur tot diebus sui visitationem neglexerit, modeste perquirit. Cum abbate fratres intraverant, qui eadem scrinia ut sederent audituri quae dicerentur aptare molientes, vix aliquatenus movere potuerunt. Unde solliciti apud se redeuntes culpare seipsos coeperunt, cur tantum virum neglexerint qui tot bona apud se condita illis reservaret. Renovata itaque sollicitudine omni [Col. 0809A] cum studio et cura alendum procurant, qui infra breve tempus collectus ad Dominum felici fine quievit.

26. Post cujus obitum quique ejus creduli pelluntur, cellula clauditur, absque clave scrinia reserantur, reconditi thesauri reperiuntur, immensa scilicet moles arenae bene illorum congruens avaritiae, qui rati ab ejus ministro sublatos thesauros, apprehensum eum diversis excruciant modis. Cui dejeranti cum nulla adhiberetur fides: Ducite me, ait, ad domini mei sepulcrum, et ipsius requiratur testimonium. Qui cum assentirent, venerunt utrique ad monumentum, elevataque minister ejus voce cum fletu: Eia, inquit, domne, quos thesauros reliqueris edicito, et si justae sunt poenae quas patior intimato. [Col. 0809B] Cui de tumulo mortuus respondit: Innocentem te quidem et sine causa affligunt, sed tales eleemosynarii talibus thesauris omnino digni sunt. Quod illi audientes valde consternati sunt, nec ab eo ulterius quidquam petere praesumpserunt. Sed Benedictus episcopus pauco admodum tempore in loco Miciacensi conversatus, rursus patriam visitans in Britanniis reversus est.

27. Consequenti tempore Jacob quidam abbas transmaritanus in patria, cum in pago Biturico (le Berry) conversaretur, fama permotus ad eumdem locum Miciacensem scilicet venit, et videns eum amoenum ut est, facta cum episcopo Ermenthaeo sexaginta librarum conventione, hisque porrectis locum eumdem parietes vacuos scilicet sortitus est. [Col. 0809C] Mortuo autem Cunano, S. Pauli (Leonensis) episcopo, Alanus comes sciens Jacob multas habere pecunias, eum in decedentis loco constituit qui consecrationem indeptus sedem cui consecratus fuerat nunquam (supple adiit), sed in loco Miciacensi usque ad vitae terminum perseveravit. Verum eo inibi degente orta est controversia inter suos, quos illo in loce conduxerat, et inter eos qui ante eum inibi habitavisse videbantur. Non enim sibi conveniebant, et quasi testa et aes misceri omnino nequibant. Unde accidit ut Tartulphus episcopi Jacob monachus quibusdam occasionibus interceptus auctoribus Lamberto et Adelardo gravissimis verberibus foret affectus: ipse quoque episcopus injuriatus, et plus pavoris quam periculi passus, clavem coactus de sinu proferret, [Col. 0809D] sub qua ejus quaeque pretiosissima servabantur. Cumque Isaac et Egroalis id Ermenthaeo episcopo nuntiavissent, vehementer ille commotus, misit Valinum decanum virum egregium cum multis aliis nobilibus qui auctores malitiae perquirerent, inventosque procul expellerent, episcopo autem cum omni honore sua restituerent. Sed non multo post tempore Jacob episcopus cognoscens tempus suae depositionis imminere, et nimis illatae memor malitiae, thesauros suos et ornamenta insignia per suos partitur, caetera in Britanniis remittens. Post cujus obitum atrum Benedictus adest perscrutator acerrimus, sed tardius quam debuit. Episcopus enim id futurum prospiciens dum adhuc viveret, ut dictum [Col. 0810A] est, suos exinde cum rebus emisit solo Isaac post ejus obitum remanente.

28. Itaque post obitum Jacob episcopi, oblatis denuo viginti libris Albertus et Azenerius Annonem venerabilem Gemmetici (Jumiges) coenobii abbatem suum videlicet fratrem evocant, et jubente episcopo Ermenthaeo idem vir venerandus locum supradictum ad regendum sortitus est. Cujus temporibus quasi quidam redivivus aeger a longa aegritudine convalescens, idem locus a dejectionis suae vilitate resurgere aggressus est. Per hunc enim venerabilem Patrem regularis ordo nostris diebus huic loco primo invectus sub eo ferventissime viguit, et si in rebus adesset paupertas, virtus tamen charitatis et hospitalitatis eam contegens celabat, et liberalis obumbrabat [Col. 0810B] honestas. Toties enim vidimus hospitibus largiter vina propinari, nobis omnibus aqua contentis, et tamen ea fieri cautela ut praesentes ipsi hospites hoc omnino nescirent, sed omnes ut se vino delibutos aestimarent. Diversis autem modis aderat Dei gratia, quae necessitati concurreret, et inopiam tam verecundae charitatis solamine sui suffragii sublevaret, sed et per miraculorum frequentissimam copiam respectus sui demonstraret praesentiam. De quibus pauca nunc perstringere cupientes nulla nos narraturos fatemur quae aut ipsi non viderimus, aut ab his qui viderint vel sincere didicerint acceperimus. Hinc igitur soluto rudente carbasa nostrae narrationis sancto committimus Spiritui, ut de Maximino suo locuturis sui gratiam infundat [Col. 0810C] roris, atque ad stationem optati perducat littoris.



CAPUT V. De duobus fratribus mirabiliter a morte salvatis.

29. Cum acrior solito ingrueret hiems, intantum ut Liger fluvius glacie obduratus rigenti dorso transitum non solum hominum, sed diversorum quoque pateretur vehiculorum; duo viri germani fratres a villula sancti Marcelli quae ultra Ligerim est egressi sunt, urbem petere volentes, ferens caules alter, alter onustus stramine aptandis carnibus quaesito. Is itaque super duratam fluminis faciem transeuntibus, cum jam pene in medio fluminis constitissent, repente glacie dissoluta quaedam quasi tabula cum illis evulsa est, quae subsidens et vi fluminis impulsa [Col. 0810D] resurgens, leviterque uno sui capite adacto super reliqua glaciei soliditate consurgens, in modum sagittae velocissimae decurrit, nec prius restitit donec totam evaderet glaciem et obviis gurgitibus exciperetur. In medio fluvio quo tota vis fluminis incumbebat, rivus non multum grandis videbatur, quo tabula illa perveniens trementes et pene exanimes sic ferre coepit, utraque ripa plena vociferantium, sed consilium nusquam aderat. Nam ire non poterat, et dum quisque metuit, intrare nemo praesumebat. Itaque ipsi qui ferebantur jam de vita desperantes, super inimicum vehiculum consederunt, Dei solius praestolantes auxilium. Cum contra monasterium advolassent, unus ecclesiam respiciens. [Col. 0811A] Patris Maximini suffragium supplici voce impetrat. Illico et sine mora, divisa per medium tabula eum qui clamaverat sanum atque incolumem ad littus defert; qui ad monasterium accurrens ante altare prosternitur, et immenso fletu de se gratias rependens pro fratre sollicite precabatur: De hac, inquiens, sancte, tua basilica non exeam, donec fratrem meum mihi incolumem repraesentes. Qui etiam ipse dum contra ecclesiam beati Andreae apostoli, quae est in villa Ostellensi, pervenisset, sancti apostoli implorans auxilium, statim ad littus et ipse devectus est, fratremque repetens eum sese lugentem reperit; qui videns fratrem, flere amplius coepit prae gaudio, et in amplexum ruens liberationis modum perquirere coepit. Denique postmodum plurimis [Col. 0811B] advixerunt temporibus, et quotannis liberatoribus suis debitae servitutis obsequium devotissime prosecuti sunt.



CAPUT VI. De praedone pervaso a daemone et post liberato.

30. Fulconis quondam satellites hujus Patris villam quae Bezillis dicitur intraverant et in colonorum inquietudinem multa insania grassabantur. Missum repente est et fratribus nuntiatum: qui cum sanctorum pignoribus quosdam e suis transmiserunt rogaturos, ut ab hac molestia se temperare deberent. Cui ministerio praefuit venerabilis Simeon nomine a laico quidem tonsuratus, sed modestiae et gravitatis moribus non improbabilibus adornatus. Is ergo cum venerandis sanctorum memoriis appensis collo, [Col. 0811C] dum curticulam, qua coacti praedones sese defensare parabant, intrare vellet, unus eorum lapide arrepto irreverenter reverendum nisus est percutere virum. Sed cum lapidem dimittit, ipse quoque, retroactis vi divina brachiis et cruribus, cum ingenti rugitu ad terram corruit et voces diversissimas edere coepit. Quod caeteri praevidentes ingenii terrore perculsi sunt, omnes pariter terrae prosternuntur veniam pro commisso flagitantes, simul etiam omnia direpta restituunt, et se maturius exituros profitentur, supplicantque pro compare ut liberari mereretur ab hac daemonica infestatione. Porro fratres bona pro malis rependentes mox eum exorcizata contigerunt aqua, caputque totum perfundentes, corpus illico pedes et manus suo reparantur officio. [Col. 0811D] Et ipse surgens incolumis grandi voce Deum benedicere et famulum ejus Maximinum magnificare coepit, ociusque inde digressi nil temeritatis in eadem villula alterius addere praesumpserunt.



CAPUT VII. De auriga inter fluctus servato prospere.

31. Liger fluvius huic monasterio contiguus emolumenti persaepe est, etiam nonnunquam detrimenti. Nam saepe dum metas alvei sui hanc pene contegit insulam, Ligeritoque conjunctus unum efficitur pelagus, negatoque commeatu insulariis non contemnendis, modicas importat necessitates. Hoc itaque ingruente incommodo, in domo fratrum contigit inopiam [Col. 0812A] fieri. Id officii ad quemdam famulum Alvaldum nomine pertinere videbatur, quem cellarius conveniens dure increpat, cur relicto suo officio huic necessitati non occurrat. At ille importunitate devictus, duobus secum sumptis asinis, naviculam conscendit solus pene cunctam insulae superficiem contegentibus aquis, vento autem flante e contrario. Cum ille in ventum conari non posset, in medium pelagi cum asinis suis devolutus est, quo et profunditas rapidi fluminis et venti adversitas nihil ei commendandae salutis ultra relinqueret, fluctusque cumulos minaces erigens navim operiret, ut non tam navis inter undas, quam undae inter navem viderentur. Cum ergo neque conto neque remo aliquid conari valeret, puppim insedit, et vocibus altis auxilium magni [Col. 0812B] Patris Maximini implorare coepit. Illico vento quiescente, navi tamen fluctibus oppleta invisibili manu perductus, portum Marogili (Mareau) appulit, secum ipse vehementer admirans qualiter evadere potuerit. Dehinc ad monasterium cum asinis suis regressus, ereptione sui gaudium magnum cunctis fecit fratribus.



CAPUT VIII. De merso diu jacente in flumine, nec mortuo.

32. Vivianus beati Martini canonicus huic loco quondam familiarissimus fuit: qui secum quodam tempore eo divertens, conduxit quemdam suae fraternitatis canonicum nomine Constantinum, qui alacriter a fratribus suscepti, biduo cum omni officiositate detenti sunt. Eo autem die quo reversuri [Col. 0812C] videbantur, quidam collegii eorum juvenculus meridie quiescentibus fratribus [(14) 1Kb] cum arcu et spiculis claustrum ingressus est, et cum quibusdam sodalium multo strepitu multaque levitate agi coepit, nunc spicula dirigendo, nunc cursu et clamore fratres inquietando. Cumque ut a tanta stultitia quiescere deberet admoneretur, non acquievit; pro reverentia autem eorum qui eum adduxerunt, aequanimiter hoc interim fratres pertulerunt. Sed cum eo die a monasterio exissent, temerarius ille navem conscendit contra ecclesiam B. Hilarii, quo profundi currentes Ligeriti fluminis aliquando vadum negant. Cumque in medio fluvio pervenisset, contum quem tenebat in aquam mittens incaute, cadendo secutus est, ibique ab hora nona usque ad ipsam pene noctem [Col. 0812D] jacens, multis eum investigantibus, inveniri nequivit: donec de eo desperantibus, umbris jam incumbentibus, quidam piscator Barbas nomine, unco eum attraxit, navique impositum ad littus devexit. Nihil in eo spiritus sentiri poterat, mortuus ab omnibus dicebatur. Dolor ingens, maximeque clericorum qui eum adduxerant, fletus intolerabilis coegerat ibi plurimos diversae aetatis simul et conditionis. Ad ecclesiam itaque contigit deportatus, perque pedes appensus est, multoque vel vino vel aqua digesta media nocte ubi vivus apparuit depositus est, et in sese paulatim revertens quid secum ageretur vehementer admirari coepit. Cumque requireretur ubi [Col. 0813A] fuerit, vel qualiter per tot horarum momenta inter undas vivere potuerit: Pro temeritate, inquit, quam sancto loco intuli, morti quidem destinatus eram, sed per interventum magni Patris Maximini ab ipsis Averni faucibus revocatus et vitae restitutus sum, clementique modo cui injuriam intuli, ipse auctor veniae et salutis fuit. Facto mane, nudipes et cum multa humilitate monasterium expetiit, seque magno Patri nostro contradens, indulgentiam suae temeritatis deposcere et maximas pro vita gratiarum actiones dependere coepit, qui tantae rei testis in hac vita plurimos postmodum exegit annos.



CAPUT IX. De clerico lapso ab ecclesiae tecto, permanente illaeso.

33. Venerabilis Anno abbas cui in memoriis piorum [Col. 0813B] maxima portio est, signum usibus ecclesiae praeparari jusserat, quod secundum quorumdam morem baptizatum et super tectum ecclesiae elevatum est. Cumque hi qui extulerant, per tectum ecclesiae deambularent, quidam clericus incautius gradiens (cui nomen Flodonicius adhuc est) non attendit laquear clavis affixum leviterque suspensum, sed firmam nanciscens [id est, putans] materiam, mox ut pedem quasi liberum posuit, illico cum grandi ruina devolutus est: et primo quidem capiti crucifixi cui inferius stabat Maximinus, illiditur, cujus illico coronam brachiumque confregit, post super cancelli parietes, inde super gradus ligneos, ad ultimum super pavimentum prostratus est. Sed hic tali devolutus ruina per interventum Patris Maximini sibi [Col. 0813C] donatus hodie vivit, cum fere triginta et amplius anni sunt quo hoc peractum est.



CAPUT X. De eo cujus manus haeserunt fossorio.

34. Ejusdem pii abbatis Annonis temporibus cum adhuc infantulus essem (neque enim audita, sed quae vidi narraturus sum), contigit quod dico miraculum. Benedictus quidam dicebatur non contemnendae opis colonus, qui in villa nobis contigua, cui Godgiacus nomen est, habitabat. Hic ad fodiendam sibi partem agri quemdam adventicium mercede conduxit. Imminebat autem hujus Patris dies festivus qui XVIII Kalend. Januarii ejus transitu insignis habetur. Porro ille qui colendum susceperat agrum tanti festi ignarus, utpote novitius, desiderio accelerandi operis [Col. 0813D] accensus die festivo illucescente fossorium, quod bessam [Gallice bche] dicunt sumit, et operaturus campum petit. Operante eo, vox subito ad eum facta est, quae diceret: Teduine (sic enim is vocabatur), quare hoc agis? Cumque ille huc et illuc versis oculis neminem vidisset, operi coepto institit, sed nihilominus eadem vox eisdem verbis, cur hoc praesumeret, perquisivit. At ille respiciens et nullum omnino videns, fossati aggerem quo campus ambiebatur conscendit, et diligenter contemplatus cum neminem videret, ad opus suum reversus est. Sed tertio verbis eisdem eadem vox eum compescuit, et mox rigentibus digitis tam valide manus ejus fossorio haeserunt, ut nulla ratione eas [Col. 0814A] dimovere valeret, cursimque ad domum sui domini reversus, cum ingenti ejulatu quid pateretur ostendit. Ille putans frigore manus ejus riguisse (nam vehemens tunc hiems ingruerat) aqua calefieri imperat, rigentesque ea contrectari manus. Ille amplius ejulando se torqueri inclamat. Porro dominus ejus memor festi factus intellexit causam detinentis eum anxietatis, et mox eum ad monasterium direxit indicem sui reatus prae manibus gestantem.

35. Missa canebatur Dominica, eoque ventum erat quo Agnus Dei qui pro nobis est immolatus et invocatur et sumitur, cum ille multo clamore ecclesiam ingressus ante altare projectus est. Primoque putatum est eum a daemone agitari; deinde vero quadam simulatione hoc eum finxisse suspicabantur. [Col. 0814B] Unde et accedentes tentabant manus ejus evellere, sed nulla id ratione efficere potuerunt. Decretum igitur a senioribus processit pro eo litanias fieri, ut qui eum potentia vinxerat, clementia solvere dignaretur. Ubi vero ad convivium ventum est, constituti sunt qui ei cibos in ecclesia deferrent, et ori ejus imponerent. Post mensae autem refectionem accessit ad eum quidam frater Wido nomine olim saeculo exspectabilis, et perquirit ab eo cujus esset conditionis. Quo respondente se liberum esse: Surge ergo, ait, et accedens ad altare sponte teipsum Patri nostro contrade, et illico liberaberis. Quo consentiente dat ei manum ut surgeret. Conductus itaque ad altare, quia manibus nequibat, voce supplici seipsum contradens ait: S. Maximine, mei miserere, [Col. 0814C] et me his vinculis absolutum ubicunque fuero servum tuum esse cognosce. Quod dicens velut fortissime ictus fuisset, retrorsum cecidit, et fossorium longe in alteram partem desiliens ingenti sonitu multos admirari fecit; fratres quoque accurrentes cum ingenti jubilo correptis signis Dominum magnificare coeperunt super omnibus virtutibus suis quibus sanctos suos glorificare non desistit, quos apud se vere vivere demonstrat, dum apud eorum exanimatos cineres superbiam viventium tam pulchre et eleganter triumphat. Fossorium vero illud ad laquear ecclesiae diu pependit, et homo ille quotannis capitis sui censum die annuo super altare sui liberatoris persolvit.



CAPUT XI. De fratribus territis et mirabiliter salvatis.
[Col. 0814D]

36. Sed quia pius Pater aliquando filium donis mulcet, nonnunquam per severitatis animadversionem coercet, et interdum prospera dum securiorem reddunt animum, deterius sternunt, adversa vero circumspectius agere quemque commonent; remissiores nos forsan divinus attendens oculus tanto factos miraculo, consequenti tempore placuit quodam terrere infortunio, quo mirabiliter quidem territi, sed per inventum ejusdem piissimi Patris nostri mirabilius sumus salvati.

37. Consequenti enim aestate intempesta noctis hora subitus turbo coelum contristat, caliginis profunditas omnem adimit visum, corusci frequentes [Col. 0815A] timorem incutiunt, venti sibi dura certamina mandant. Exsilimus stratis, cogimur in ecclesiam, multo pavore attoniti psalmos nescimus [f., cecinimus et] litanias. Sacer cereus exstinguitur, et quassus sui medio quasi nolens succurrere ad terram delabitur. Qua visione crescit pavor, formido augetur, correpta signa interrumpente terrore laxantur, nec aliquid inter trepidos invenitur solatii. Quidam Waldefredus aedituus, non quidem monachus, sed a laico tonsuratus, caeteris constantior, dum extra ecclesiam stat, veniens eminus ab Aquilone jaculum igneum ut vidit, id attonitis et multo terrore compressis nuntiavit. Necdum verba compleverat cum ecce per mediam turrisculi columnam fulmen demissum ecclesiamque ingressum super nos rotari coepit, lapidesque et [Col. 0815B] caementa parietum bullientibus spargere flammis. Stabat Ewrardus priorum unus quem levis scintillula mox ut attigit, quasi mortuum terrae prostravit. Ab oratorio sanctae Mariae Maynardus qui Fossatensi (Saint-Maur des Fosss, dioec. Paris.) monasterio postea praefuit, redibat, quem eadem scintillula percutiens calceamentis longe discussis velut exsanguem pavimento dejecit. Tota facies ecclesiae velut clibanus ardens, nihil praeter ignem oculi aspiciebant; de jacentibus nemo sollicitus, suam quisque opperiebatur mortem. Diu igitur, multumque super nos ille globus oberrans, tandem subter analogium lapsus est. Putavimus coelum in praeceps ruisse, et dehiscentem chaos terram petiisse, nihilque sapientioribus aliud inerat, nisi dies Domini sicut fur in nocte [Col. 0815C] ita veniet. Intolerabilis subsecutus fetor animos trementium crudeliter sauciabat. Ejecimus jacentes quos mortuos putabamus multo atrocius fetentes porcis noviter ustulatis, sensuque reparato eos jam lugere coepimus, sed in illis non erat vox neque sensus, datisque custodibus hymnos orsi sumus matutinos. Mane autem facto cum jam illi vegetatiori sensu vigerent, denudatos rimabamur, et in Ewrardo quidem est linea extra quidem nigra, sed interius ignea a vertice capitis usque ad plantam pedis rectissime porrecta. Maynardus porro cruce insignitus est in dextra scapula, quae ad mensuram palmi virilis manus undique diffusa, sed nihilominus et ipsa exterius quidem picea, interius ardens erat. Maynardus in brevi quidem convaluit, Ewrardus [Col. 0815D] diuscule decubans melior se postmodum diu advixit.



CAPUT XII. De obitu abbatis Annonis.

38. Igitur piae recordationis Anno abbas cum fere triginta annos idem monasterium pie gubernavisset, Epiphaniorum prima die cum dolore pene intolerabili omnium superstitum carnis onere spoliatus est: qui nos sua pia charitate destitutos altero nihilominus damno moestissimos dereliquit. Nam nono ante [Col. 0816A] eum die Bernerius decaniae administrans officium, vir inter praecipuos egregius, vitam laudabilem laudabili fine compleverat. His ergo velut duobus luminibus viduati in magna cura et sollicitudine reliqui fratres sunt derelicti. Porro Ermenthaeus episcopus hoc comperto moestissimus redditur, asumptoque clero et quibuscunque nobilibus, nec non reverendo Ricardo S. Benedicti abbate, ad monasterium venit fratres consolaturus, et sancti viri funeris officia curaturus. Sepelivimus ergo eum in atrio exteriori quod respicit ad Aquilonem juxta latus Suthardi viri clarissimi, qui locum hunc pure dilexit et habitatores ejus miro coluit affectu.

39. Post annos vero duodecim depositionis venerandi Annonis, illud atrium ubi conditus est, veteribus [Col. 0816B] deturbatis fundamentis, amplificari et decentius efferri coeptum est. Cum autem pro jaciendis fundamentis tumulus beati abbatis, qui ligneus est, a parte capitis egesta humo nudatus apparuisset, accessimus, et aperientes contemplati sumus illum reverendum corpore et vestibus ita integrum ac si eo die ibi positus fuisset.

40. Sed ut ad ea redeamus quae facta sunt, sepulto venerabili abbate, cum locus sine pastore esse non posset, Isaac, cujus superius mentionem fecimus, decanus est iterum institutus. Per idem tempus Ermenthaeus episcopus gravi arreptus incommodo desperari coepit: cumque minime convalesceret, prima jejuniorum hebdomada ad monasterium deportatus, et monachico schemate vestitus est, moxque convalescens [Col. 0816C] in monasterio degebat; eratque conversatio ejus omnino grata, nulli unquam onerosa. Fratres vero dum eum habere pastorem praeoptarent, primo quidem annuit, sed post voluntate mutata quemdam Hermenaldum, S. Benedicti monachum, ut fratribus praeficeret satagere coepit. Jam autem subrogatus erat in episcopatu Ernulfus [(15) 1Kb] nepos ejus vir gloriosus et inter strenuissimos primus: qui cum jucundissimus et amabilis esset, ad eum fratres se contulerunt rogantes ne Hermenaldus eis praeponeretur. Qui cum impetravissent, et ex hac re episcopus Ermenthaeus victus esset, ex hoc tamen vinci nequivit ut aliquis nostrum abbas crearetur. Erat eo tempore in loco S. Benedicti decanus nomine Amalricus, vir simplex et boni testimonii et secundum saeculi dignitatem [Col. 0816D] clarus, quem evocatum cum locus anno et diebus octo pastore vacasset, abbatem constituerunt. Porro Ermenthaeus cum biennio et mense uno hoc in loco vixisset, die Kalend. Aprilium ad vitam, ut credimus, sempiternam [supple migravit].

41. Gloriosus sane ejus successor ut se solum vidit, illico amorem quem erga locum habebat, manifestavit. Inter caetera enim bonorum suorum emolumenta, omnium ecclesiarum nostrarum redditus qui ad eum pertinere videbantur relaxavit, et ne [Col. 0817A] deinceps ab ullo episcopo acciperentur scripto et auctoritate synodali sancivit. Post vero Romam pergens decretum apostolica auctoritate editum atque formatum nostra littera in charta, et Romana in papyro, transcribi fecit, revertensque in scrinio nostro collocavit. In quo decreto addidit, ut nunquam de aliquo monasterio in eodem sine fratrum consensu crearetur; quod qui facere praesumpsisset anathemate plecteretur. Qua de re animos fratrum eo sibi conciliavit, ut inter caetera munia precum omni hebdomada sacrificium laudis bis offerendum pro eo atque praedecessoribus successoribusque suis decernetur. Sed de his hactenus. Verum quia de magni Patris Maximini virtutibus pauca perstrinximus, ad ea quae his diebus sub hoc scilicet abbate contigerunt [Col. 0817B] accedamus.



CAPUT XIII. De his qui sub terra obruti sunt nec mortui.

42. Domus hospitum corruerat et eam exstruere coeperamus; trans Ligerim autem argilla quaedam invenitur, de qua caementi vice levi sumptu parietes eriguntur. Ad hanc ergo fodiendam deputati sunt operarii; cumque in proclivi montis parte foderent, et introgressi terram egererent, mons imminens super eos cecidit, et duos omnino contegens, tertium tantum capite quoque foris apparente ingenti mole compressit. Exsanguis factus monachus qui eos conduxerat, nomen Patris Maximini crebro ingeminans advolat. Sed quis eos vivere putaret? Attamen illi omni nisu insurgentes certatim terram eruunt, sed [Col. 0817C] tanta mole involutos mortuos dicunt. Verum multo labore impenso quos exstinctos putabant, vivos educunt. Cumque hi qui educti fuerant in gestatoriis apportarentur, multo pavore attoniti dum nubes volantes viderunt, montem iterum ruere putantes dicebant: Vae, vae! iterum moriemur, ecce montem cadentem videmus. Ii igitur per interventum Patris Maximini ne opus eorum morte foedaretur, et ab interitu salvati sunt, et incolumes adhuc in hac vita subsistunt.



CAPUT XIV. De caeco in aquam merso.

43. Pro lapidibus ad domum supradictam convehendis Almaricus abbas cum quibusdam fratrum [Col. 0817D] amne commisso super littus stabat, et operarios sui praesentia acrius animabat. Cum ecce quidam pauper lumine oculorum carens, ductore praevio usus, stipis petendae gratia molendinum petebat. Erat autem a littore in molendinum tabula longa et angusta, per quam commeantes ibant et revertebantur, in cujus medio orbus ille deveniens, pede lapso, utpote non videns, in aquam cecidit, et usque ad profundum delapsus, iterumque resurgens, rapidis fluentis ferri velocissime coepit. Quod ejus ductor videns, quantocius clamare coepit. Cumque saepius resurgeret, multi concurrebant, sed adversum fluminis impetum conatus inefficaces erant. Porro abbas et fratres qui cum eo erant, et hoc intuebantur, ut ei viderunt humanum deesse auxilium, illico S. Patris [Col. 0818A] Maximini voce supplici illi implorant auxilium, et mox is qui trahebatur, unda famulante, ad littus devectus, et a quodam qui cum navicula festinabat, incolumis ejectus est.



CAPUT XV. De paupere sub rupe habitante.

44. Erat autem ibi rupes valde eminens, quae facie conversa ad Austrum amplissimo interius gaudio patebat, dorsumque praebens Aquiloni, neque facile admittens Subsolanum infra se maximam apricitatem volentibus experiri exhibebat. Quo quidam pauper cum uxore et sex parvulis adveniens cum non inveniret hospitium, sub eadem rupe se cum suis recepit, et totam hiemem tempusque Quadragesimae [Col. 0818B] ibi peregit. Die autem sancto Paschae cum omnibus suis ad basilicam venit, quae ibi sacrata est in honore S. Maximini, unde et draconem exstinguendo expulit, et in qua (sicut supra dictum est) quievit. Cumque pauper ille cum familia quam conduxerat, vivificorum mysteriorum perceptionem sustineret, rupis illa quae tot diebus eum foverat, cecidit, et cum ingenti ruina devoluta est. At vero pauper rediens ubi collapsa quondam amica culmina vidit, omnipotenti gratias Domino referens, ejus famulum Maximinum ingenti voce magnificare coepit, cujus pia intercessio se suosque ab imminenti liberarat exitio



CAPUT XVI. De illata consuetudine a Salomone praeposito et per Domini gratiam evacuata.

[Col. 0818C] 45. Scribentibus nobis secundum possibilitatem ingenioli nostri de virtutibus praecellentissimi Patris nostri Maximini quosdam contigit venerandos adfuisse, quibus petentibus cum ea quae dicta erant revolveremus, multa omisisse, nos quibus ipsi interfuerant confessi sunt, revocabantque nostrae memoriae inter multa hoc quod dicturi sumus miraculum.

46. Temporibus piae memoriae Annonis abbatis erat quidam Hugonis (nempe Magni vel Capeti) ducis praefectus Salomon nomine, vir insolens et coenobiis sanctorum vehementer infestus, praecipue locum hunc speciali insectabatur odio, intantum ut cursum Ligeris fluminis per terram sui juris deducere tentaret, in quo multas frustra expendens divitias, [Col. 0818D] ad effectum tamen sui desiderii non pervenit. Cum ergo id genus malitiae frustra tentavisset, se multis aliis modis huic loco officere parat. Cumque fratres humiliter persisterent et preces eorum apud improbum nullum haberent effectum, ad Domini misericordiam se contulerunt. Venientibus itaque ejus satellitibus (sicut vulgo dicitur) juvare secundum consuetudinem nuper ab iis male illatam, cum sanctis pignoribus fratres occurrunt, et cur tantum facinus praesumatur inquirunt. Sed illi superbo spiritu contra inermes arma arripuerunt, et plaustrum quod jam vino onustum erat, bubulcis imperant educendum. Quodam ergo die suis officialibus assumptis ad monasterium venire dedignatus, in villulis circumpositis consuetudines fiscales adhibere [Col. 0819A] conatur, et vinum e doliis et torcularibus raptum (nam tempus vindemiae erat) publico cellario conferebat. Mox unus, qui Fulcherius dicebatur, a daemone corripitur, caeteri nimio acti terrore in fugam convertuntur, boves hinc inde cruentati moveri loco non possunt, donec fratribus accedentibus plaustrum ad domum famuli qui Daniel dicebatur reductum est, sicque illi quod pessime abstulerant restitutum est. Die autem altero idem Salomon cum omni humilitate ad monasterium venit, veniamque adeptus nihil ultra simile attentare praesumpsit. Verum et ipse Fulcherius non longo post tempore ibidem adductus per Domini gratiam sospitati redditus est: quorum autem cor superbia induravit, horum vitam mors crudelissima horrendo exitu terminavit.



CAPUT XVII. De eo qui ad putandam vineam rogatus arte se excusavit.
[Col. 0819B]

47. Tempus vineae putandae advenerat, et abbatis imperio complures operarios frater nomine Haldeisus ad hoc opus perquirebat. Cumque plurimos collegisset, nec sufficienter habere crederet, ad domum cujusdam Durandi accedebat, ut eum ad opus venire rogaret; quem uxor supradicti Durandi venientem videns: En, inquit, domnus Haldeisus accedit ut vos cum reliquis ad vineae putationem ire debeatis. Cui ille respondit: Ego, inquit, non vadam; sed ne forte domnus iste contristetur, incommoditatem brachii simulabo, et per hoc inculpabilis manebo. Simulque dicens brachium collo appendit, [Col. 0819C] et venienti monacho rogantique ut ad opus accederet, non se posse venire respondit. Cumque monachus persisteret, ille pallio rejecto pendens brachium ostendit: En, domne, dicens, libenter abirem, sed, ut vides, hac de causa venire non possum. Cumque monachus id simpliciter credens recessisset, repente brachium illius qui fefellerat, acri dolore corripitur, et intantum atteritur ut ad aliquid efficiendum omnino moveri non valeret. At ille intelligens causam: En, inquit, mulier, quod ludendo dicebamus, res ipsa vere dicere jam compellit; ita enim brachium meum torquetur ut omnino conteri mihi videatur. Noctem itaque insecutam pervigilem ducens, facto mane votum vovit dicens: Sancte Maximine, ab his doloribus [Col. 0819D] juste mihi illatis libera me, et quotannis diem unam tuo servitio, ubicunque jussus fuero, impendendam promitto. Quo dicto, sine mora convaluit, et voti exsecutor usque hodie sanus et incolumis vivit.



CAPUT XVIII. De Adelardo equorum custode.

48. Roberti ducis equorum custodes pratum quod monasterio subjacet intraverant, et multitudine equorum immissa id depasci moliebantur. Praepositus fratrum accedens ne id facerent rogare coepit. Hi qui saniori sensu vigebant pro reverentia Patris Maximini pratum deserunt, et Ligeri amne transmisso pratis Marogili (Mareuil) sese infuderunt. Unus porro spiritu armatus superbiae qui Adelardus dicebatur, quique caeteris praeesse videbatur, injuriis [Col. 0820A] monachos aggressus est, et procacibus verbis nomen tanti Patris blasphemare praesumens cum plurimis sodalium in eodem prato equos servare instituit. Sed ejus superbiam judicia divina subsecuta sunt. Nam eidem in eodem prato in eadem nocte quiescenti terribiliter B. Maximinus apparuit, et stultitiae eum arguens baculo incurvo quem gestare videbatur percussit: qui surgens clamare sese moriturum coepit, et accurrentibus sociis a B. Maximino se lethaliter ictum ejulando indicavit. Moxque equos ejici et se exportari jubet: sed ingravescente molestia inter manus efferentium spiritum exhalavit. Qua de re tantus terror socios ejus invasit, ut usque in hodiernum diem nemo inventus sit qui simile attentare praesumpserit. Ista sunt quae nos omisisse [Col. 0820B] supradicti seniores fatebantur, et alia quamplura, quae fastidium declinantes reticenda putavimus. Nunc vero ad ea quae nostris diebus facta sunt accedamus.



CAPUT XIX. De ardentibus.

49. Peccatis populorum ingruentibus et justitiam Dei provocantibus medio fere mense Augusto ingens lues populum Aurelianensem devastare coepit. Divino etenim igne membra ardebant humana, cujus ardori nulla poterat concurrere ars humana. Omnem igitur sexum, omnemque aetatem, et praecipue infantiles artus vis ista populabatur. Quid facerent quos tanta necessitas perurgeret? Sanctorum suffragia expetunt, et implorant divinum quibus humanum [Col. 0820C] deerat auxilium. Cumque per omnia pene sanctorum loca catervatim hi tales cogerentur, praecipue apud hunc pium Patrem vis immensa congerebatur; intantum ut officia divina fratres reverenter, ut decet, psallere Omnipotenti nequirent. Quis enim ferre valeret tot gemitus horrendos, fetores intolerabiles humanorum incendii membrorum? cujus mens tam ferrea non ex hoc molliretur infortunio! Insuper cum tanta horum confluxerit multitudo miserorum, quae si tota coadunaretur in ecclesia, chorum psallentium compleret et cryptas. Hoc tam molestum quoquomodo fratres tempore diei sufferebant; imminente vero hora noctis ab ecclesia expulsi in porticu Aquilonali haerenti eidem, nec [Col. 0820D] non in corte factis sibi umbraculis manebant. Diluculo vero instante repetebant monasterium flagitantes pii Patris Maximini interventu auxilium Dei his vocibus: O praestantissime Dei amice, qui tua larga beneficia ejusdem Creatoris omnium munere nequaquam poscentibus assuesti inhibere, opem nobis fer celerem, ne cruciatu insistente aura nobis subtrahatur hujus luminis. Appareat nobis per te virtus divina, qui ad tua confugimus merita, sperantes tuo obtentu misericordissimi Dei indulgentiam. Haec dicentes cum multis lacrymis et planctu interno cordis non cessabant deosculari pavimentum sacrae aedis.

50. Clementia itaque misericordis Dei clamorem mistum gemitu horum miserandorum, exorante pio [Col. 0821A] intercessore Maximino, suscipiens omnium membra dignatur restinguere. Deinde plurimorum ossa ferro recidebantur acuto, quorum carnes exederat ignis. Quorumdam vero intantum acriter demolita erant, ut dissoluta ipsa sua sponte caderent. Quot vero exstiterint numero, enumerare singillatim minime sufficit lingua, praesertim cum, ut supra fati sumus, numerosus affluxerit populus: quin etiam pars maxima hujus ab hac luce abstracta sit, mox ut consecuta sanitatem fuit. Tandem dignum duxi nominatim de his scribere qui longo post advixerunt tempore, quo legentibus fides facilius adhibeatur.

51. Quidam rusticus nomine Ingelbertus una cum filio Gilberto ac filia, cujus nomen excessit, divino igne pervasi intantum depasti sunt, ut pater dextrum [Col. 0821B] pedem amitteret, filius vero coxam sinistram et dextram usque ad genu tibiam, soror autem sinistram usque ad genu tibiam: et ipsi ita detruncati divino judicio meritis gloriosissimi Patris Maximini demum liberati pluribus inde advixerunt annis.

52. Ea tempestate quidam parvulus nomine Constantinus habens cratem sinistri pedis ab hac infesta valetudine pervasam, devehitur ulnis amitae suae Hermentrudis nomine. Qui dum ibidem moratur octo diebus, neque die ac nocte molestia morbi somnum caperet, accepit praefata illius amita a quodam Dei servo responsum ut aedituos exposceret, quatenus sinerent puerum suum una noctium cubare intra ecclesiam, quod et factum est. Et ecce noctis sub silentio videt mulier niveam columbam ingredi ecclesiam [Col. 0821C] et ad ingressum ejus totam reddi coruscam. Quae accedens ad altare, ibi aliquantisper subsedit, puer autem mox correptus somno ulterius nullam molestiam morbi sensit, neque inde vestigium incendii apparuit.

53. Alter exstitit aequivoco nomine puerulus simili morbo periclitans, sed non eodem modo salvatus. Judicium enim superni judicis nequit quisquam mortalium comprehendere. Mater ejus Erfrida dicebatur, pater autem ejus jam hominem exuerat. Hic itaque puer a quodam cane pervasus fortuitu ejus pedem momordit dextrum: qua occasione incendio perustus adducitur ad limina hujus Patris nostri Maximini piissimi advocati. Cumque ibi aliquantisper demoratur, sanitatem consequitur plenissimam, qui [Col. 0821D] usque hodie servitio detinetur fratrum utens officio pastoris.

54. Sane vir quidam Laurentius quamvis rusticus, tamen liberali prosapia ortus, binorum exstiterat pater filiorum. Horum quidem nomina fraterculorum primogeniti Tedmari, junioris vero Gilardi vocitabantur. Siquidem incommoda valetudo praedicta dextras istorum invadit puerorum suras, paulatimque [Col. 0822A] tibias simul cum pedibus improbior occupat. Denique gratia obsequendae sanitatis primo quidem a suo genitore cujus mens catenata filiorum affectu, quod nullo his valebat subveniri praesidio, ducuntur ad basilicam ecclesiae matris sanctae Crucis; decursoque ibi aliquanto temporis spatio nullam assequuntur sanitatis medelam. Urgente autem necessitudine ardoris, dum piissimas Domini aures interni clamore doloris continuo pulsant, a quodam fidelium pater praedictorum accepit consilium, hos deferre quantocius ad limina Christi confessoris Maximini, quia virtus divina praestabilis adest quibuscunque mortalibus incommoditate corporea laborantibus; qui mox accelerat cum pueris iter. Adveniens autem ad basilicam piissimi confessoris, implorat meritum [Col. 0822B] hujus praedicti patroni, quatenus subveniendo exstinguat membra puerorum ardentia: quod non diu retardare divinitati placuit, quae omnibus loco et tempore magnalia proprio imperio distribuit. Enimvero transactis diebus aliquantis, exstinctis puerilibus membris ab igne depastis sospitati interventu Patris inclyti redduntur Maximini.

55. Eadem tempestate quoque instante sacra Dominici Natalis vigilia, quidam homo nomine Bernerius qui quidem adhuc superest, excubiis tantae solemnitatis cum caeteris intererat fidelibus. Excubans itaque solemni de more, intempestivae phrenesis subito morbo arripitur, quod immoderato thermarum caumate [id est, ardore] forte illi accederat, quibus tanti luminis gratia eadem sub nocte ablutus fuerat [(16) 1Kb] . [Col. 0822C] Nam dissidente inter se inaequali elementorum temperie (erat enim tunc nimium brumalis temporis frigus) sensum amisit funditus, atque in dies crescente corporis molestia ita manceps efficitur, ut nullis jam teneri posset ligaminibus. Agebat ipse teterrimus oris pallor, sanguinea oculorum suffusio, misera membrorum distorsio, frequens totius corporis in praeceps elisio, lacrymabilis per totius sacrae aedis habitum rotatio, ipsius pavimenti et supersparsorum scirporum effrena voratio, qui hospes in Christiano hospitaret diversorio. Unde suis custodibus taliter fatigatis fere quindecim solibus infra oratoriolum S. Joannis Baptistae obseratis januis truditur. Verum illud nostrum singulare decus, [Col. 0822D] sanctissimus videlicet Pater Maximinus, hujusmodi languorum assiduus per Christi gratiam curator et medicus, celeri suorum antidoto meritorum pestem latentis expulit inimici. Nec diu differre passus fuit, quem a se sanandum sibi exposuerat devotio fidelium. Itaque paucis diebus evolutis hostis concreto oris sanguine expellitur, languens ac si mortuus coram sacratissimo altari reperitur, cujus in pectore vix vitalis calor palpitantis spiritus sentitur. Mox itaque ulnis [Col. 0823A] fidelium a templo subductus in imam domunculam ipsius ecclesiae contiguam tollitur: sicque intra paucos dies perfectissimae sanitati donatur, vigilanti fratrum cura in omnibus adjutus. Per omnia benedictus Deus.


Quae sequuntur, alterius videntur auctoris.

56. Alter nihilominus (cujus nomen excidit) advenit lumine oculorum privatus ab ipso exceptionis partu. Pernoctans itaque ante suffragatricem tanti patroni tumbam, inexpertam semperque optatam meruit extorquere illuminationem. Ergo dum stabili mentis fide in misericordis intercessione confessoris sibi largiri confidit, quod natura non contulit, infestusque continuae inquietudinis clamores nullo modo intercipit, confestim quodam piissimi Rabboni tactu ab ipsis oculorum orbibus sanguinis [Col. 0823B] rivus erupit, ac deinceps postmodum sub tanti manu opificis inexpertum inscia lucis splendorem pupilla extimuit, rerumque imagines deinceps emblemate simili pectore condit. O coelestis regis potentia, ingens, incorporea in sua natura, quae palpamine spiritali a mortali voluit humanitus sentiri, innatum glaucoma destruxit, obtunsum verticis speculum gemino fulgore complevit.

57. Quidam duodenis puer nomine Erfredus nervis [Col. 0824A] arescentibus poplitum ex asse incedendi amiserat officium. Hic itaque per multorum annorum curricula fratrum Miciacensium solertia frequenti educatus alimonia fuerat. Verum ille inexhaustae fons pietatis qui puerilis sinceritate innocentiae absque ullius conspersione fermenti corde devoto praecipit exerceri, illum una noctium admoneri voluit ut Patris Maximini expeteret opem, si totius corporis optaret consequi valetudinem. Qui supernae admonitioni credulus, mane facto penita ecclesiae subintrat, atque ante sacrosanctum prostratus mausoleum, innocentis affectu animi pia piissimi interpellat merita confessoris. Nec mora, divina dignatio illi adfuit. Exemplo siquidem se subrigens, ac plenissimam totius corporis captans sanitatem, [Col. 0824B] anno Dominicae incarnationis millesimo quadragesimo primo tertia ipsius resurrectionis Salvatoris Dominica, hora diei secunda, eadem paschalis solemnitatis gaudia restauratione sui haud modica auxit in laetitia. Et quidem apte, dum huic vox insonaret prophetica: Misericordia Domini plena est terra; inde ipsius tantae miserationis viscera clangore signorum excita plebs concurrens stuperet universa.




[Col. 0823]
DELATIO CORPORIS S. JUNIANI IN SYNODUM KARROFENSEM Circiter annum 988, A Letaldo monacho Miciacensi descripta.
(Apud Mabill., Acta Saeculi IV, pag. 434.)

[Col. 0823C] 1. Domino Patri CONSTANTINO et caeteris fratribus Nobiliaci coenobii frater LETALDUS in Domino salutem.

Ad sublevandos Tobiae labores angelus Raphael missus a Domino, postquam eum non solum ab aerumnis eruit verum etiam beneficiis divinae pietatis adjuvit, reversurus ad eum a quo missus fuerat, a quo exiens non discesserat, eos quos beneficii superni munere erexerat, alloquitur dicens: Consilium regis abscondere bonum est, opera autem Dei revelare et confiteri honorificum est (Tob. XII). Quapropter nos opera Christi quae per gloriosissimum confessorem suum Junianum nostris temporibus operari dignatus est, revelare et confiteri convenit, ad laudem et gloriam nominis ejus, ad aedificationem audientium, ut cognoscant omnes quia opera quae operatus est in diebus [Col. 0823D] patrum nostrorum, operatur et nobiscum, non nostris quidem meritis, sed quae beneficio pietatis et [Col. 0824C] eorum interventu patrum, quos nobis largitus est intercessores, et ad corrigendam vitae nostrae gravitatem proponit imitabiles.

2. Aggrediamur igitur promissi operis munus, nostris quidem de viribus diffisi, sed divinae largitatis auxilio fulti, illius videlicet qui ait: Aperi os tuum, et ego implebo illud (Psal. LXXXI, 11). Vos autem, reverendi Patres et fratres, juvate precibus, quod charitativo injunxistis imperio: nec admodum vobis nostra displiceat rusticitas, dummodo sola et integra, ut a vobis tradita est, rerum gestarum complaceat veritas. Cum exorti essent peccatores sicut fenum, et veluti vepres et spinae terrenam suffocantes messem, ita maligni quique Dominicam devastarent vineam, placuit episcopis et abbatibus et quibusque [Col. 0824D] religiosis viris concilium debere fieri, in quo et praedae [(17) 1Kb] prohiberentur, et res sanctorum injuste sublatae [Col. 0825A] restituerentur; et caetera mala quae speciosam sanctae Dei Ecclesiae faciem foedabant, sub anathematis mucrone ferirentur. Hoc igitur concilium in coenobio Karrofensi cogi fuit destinatum, factusque est ibi grandis ex pago Pictavo et Lemovicino, et adjacentibus regionibus multorum concursus populorum. Nam et multa corpora sanctorum [(18) 1Kb] ibi allata sunt, quorum praesentia et religiositas roboraretur, et malignorum procacitas retunderetur. Sane illud concilium divina, ut creditur, voluntate coactum per sanctorum praesentiam frequentia illustravere miracula. At vero inter caetera Deo digna sanctorum pignora, etiam gloriosi Patris Juniani exuviae cum decenti honore delatae sunt.

3. Sed inter haec agenda cum a coenobio [Col. 0825B] sancti Patris elatae essent reliquiae, non multum longe a monasterio hi qui sancti vehebant sarcinam, consederunt, et sacrum onus deposuerunt. In eo igitur loco post sanctissimarum reliquiarum evectionem devotio fidelium crucis erexit vexillum ob memoriam et recordationem, quod ibi sancti Patris reliquiae quievissent: et ab eo tempore [Col. 0826A] usque nunc, quicunque febricitans accesserit, invocato Christi nomine per interventionem ejusdem Patris pristinam consequitur sanitatem. Inde ergo cum ad villulam cui Ruffiacus nomen est, accessissent, mansionem inibi acceperunt, noctemque illam in Dei laudibus et hymnis pervigilem ducentes, facto mane iter arripuerunt; sed nihilominus in eodem loco quo quieverant reliquiae, fideles Christiani ex lento vimine quasi quoddam fecere peribolum, ut locus ipse quo sacra membra locata fuerant ab accessu hominum et animalium tutus remaneret. Post multos dies taurus ferox accessit et cornibus atque costis eadem sepem ludibundus concussit; sed mox ut a saepe recessit, corruit et exspiravit. In eodem quoque loco ex ingenti imbre lacuna succreverat, [Col. 0826B] quae susceptam aliquandiu retinens aquam, pro reverentia sanctorum pignorum ad abluendam plurimos invitabat, inter quos accessit quaedam mulier elephantino laborans morbo, quae cum ex eadem se lavisset aqua, pristinae sanitati restituta incolumis remeavit ad propria.




ANNO DOMINI DCCCCCXVI.
JOANNES XV PAPA.




[Col. 0825]
NOTITIA HISTORICA.
(Apud Mansi Conciliorum amplissima Collectio, tom. XIX, pag. 82.)

[Col. 0825] Joannes, patria Romanus, ex patre Leone postea presbytero natus, post exstinctum tyrannum communi suffragio legitime electus est anno Christi 985 sub regno Ottonis III. Hic timore eorum quae praedecessor passus erat, secessit in Tusciam, cum a novo tyranno Crescentio Numentano, qui titulo consulatus munitionem sancti Angeli possidere aggressus est, infestaretur. Cumque legationes ad Ottonem mittere frequentaret, Romani memores eorum quae propter injurias pontificibus illatas ab Ottonibus anterioribus passi erant, e vestigio honorifica legatione eumdem Joannem revocarunt, dataque illi omni securitate in Urbem redire rogarunt. Quod dum faceret, omnes adventanti occurrerunt, piis officiis et obsequiis eumdem honorarunt seque illi subjecerunt. Libentio Hamburgensi episcopo pallium concessit. Leonem Trevirensem viceepiscopum ad regem Angliae et ducem Nortmannorum ablegavit, ut eos inter se dissidentes conciliaret. Acta pseudosynodi Remensis, qua amoto Arnulpho Gerbertus subrogatus fuerat, improbavit, et amotum sedi suae restitui feliciter procuravit [(1) 1Kb] . Ad Crescentii tyrannidem, quae in dies magis magisque invalescebat, prupulsandam, Ottonem regem Germaniae Romam venire rogavit. Antequam vero accederet, defunctus est pontifex optimus septimo Maii, cum sedisset annos decem, menses . . . . . dies duodecim. Sepultus est in basilica S. Petri in oratorio S. Mariae.




[Col. 0827]
JOANNIS XV PAPAE EPISTOLAE ET PRIVILEGIA.



I. PRIVILEGIUM PRO MONASTERIO COELI AUREI TICINENSI. Fragmentum.---(Anno 986.)
[Col. 0827A]

Omnes ejus loci possessiones confirmat, petente Petro abbate, eique concedit usum dalmaticae, sandaliorum, pedulum et chirothecarum, ac facultatem in itinere deferendi tintinnabulum in capella, et quidem ad honorem sancti Petri, necnon sanctissimi Augustini, cujus sacratissimum corpus in illa ecclesia reconditum est. Datum VIII Kal. Februarii per manus Joannis episcopi Nepesini, Joannis papae XV anno primo, indictione XIV.


[Apud Mabill. Annal. Bened. tom. IV, pag. 35.]



II. PRIVILEGIUM PRO MONASTERIO S. MAXIMINI. (Anno 987.)
[Apud Hontheim, Hist. Trevir. diplom., pag. 326.]

[Col. 0827B] JOANNES episcopus, servus servorum Dei, venerabili abbati amabili nobis in Christo filio OGONI benedictionem apostolicam.

Convenit apostolico moderamini pia religione pollentibus benevola compassione subvenire, et religioso voto assensum impartiri; a summo enim opifice nos ex hoc praemium accepturos speramus, si ecclesias ad ejus cultum praeparatas nostra industria in melius statuere laboramus. Igitur tuae religioni assensum praebentes, auctoritate apostolici praecepti decernimus, ut congregatio Deo sanctoque Maximino deserviens, sicuti a charissimo filio nostro rege Ottone, caeterisque regibus, vel imperatoribus Francorum, tuo coenobio concessum est, liberam deinceps habeant potestatem creandi inter se, [Col. 0827C] quem secundum Deum sibi elegerint, abbatem, nec aliqua quaelibet dignitatis persona [(2) 1Kb] infra monasterium, nisi a te vel a successore tuo invitatur, quidquam pro suo libitu ordinare vel exercere praesumat. Interdicimus etiam apostolico praecepto, ne cui unquam ecclesiae vel sedi [(3) 1Kb] , concambio vel aliquo ingenio subdatur, sed tali libertate, et immunitate, sicut Prumiense monasterium caeteraque regalia loca, inoffense et perpetualiter fruatur; ipse vero locus monasterii perenniter sub mundiburdio regum et imperatorum, filiorum sanctae Romanae ecclesiae, apostolico praecepto jubemus ut maneat; nulli unquam personae beneficiarius, aut invadendus [Col. 0827D] pateat, sed ad usus et tranquillitatem monachorum [Col. 0828A] ibidem absque ullius contradictione liber permaneat. Ad cumulum quoque vel augmentum monasticae tranquillitatis adjicimus, ne quis cujuslibet dignitatis persona, vel aliquis successorum tuorum spiritu maligno seductus, quiddam vel minimum alienare praesumat, tam ex his quae modo monasterio tuo collata sunt, quam ex his quae caeteri fideles in dies collaturi sunt. Si quis autem, quod absit, nefario ausu praesumpserit ea quae ad utilitatem jam dicti venerabilis monasterii statuta sunt, infringere aut in quoquam violare, sciat se auctoritate omnipotentis Dei, per interventionem beati Petri apostolorum principis, cujus vice fungimur, et nostrae auctoritatis apostolicae constitutionem, et suffraganeorum episcoporum [(4) 1Kb] , anathematis vinculo inextricabiliter [Col. 0828B] innodatum.

Scriptum per manus Theophili Latini notarii, et regionarii, atque scriniarii S. R. E. in mense Januario, indictione XV. Bene valete. Datum VI Idus Januarii, per manum Joannis episcopi et bibliothecarii sanctae apostolicae sedis, anno, Deo propitio, pontificatus domini Joannis summi pontificis et universalis episcopi XV, in sacrario ecclesiae sancti Petri apostolorum principis, anno Domini nostri Jesu Chricti 987.



III. PRIVILEGIUM JOANNIS PAPAE XV PRO ECCLESIA NOVIOMENSI. (Anno 788.)
[Colliette, Mmoires du Vermandois, tom. I. pag. 577.]
[Col. 0828C]

JOANNES episcopus, servus servorum Dei, omni Ecclesiae Gallicanae.

Noverit omnium fidelium industria quod venit ante nostram praesentiam reverentissimus confrater noster Lyndulphus, venerabilis videlicet episcopus Noviomorum, Tornacensium, et Flandrensium, cui intimanti nobis sedentibus in sede sanctae Jerusalem necessaria sui episcopii, visum fuit nobis apostolico moderamine, ac benevola compassione succurrere, alacrique devotione impertiri assensum. Tunc enim lucrum et potissimum praemium apud conditorem omnium reponitur Dominum, quando loca venerabilia [Col. 0828D] opportune et ordinate ad meliorem fuerint [Col. 0829A] sine dubio statum perducta. Igitur dilectio supradicti episcopi Lyndulphi humiliter et rationabiliter postulavit a nobis, quatenus res et leges sui episcopii per privilegii cautionem sanciremus et confirmaremus, veluti quidem statuta sunt antiquitus a regibus et principibus, nostrisque antecessoribus. Cujus dignae petitioni assensum praebentes, auctoritate beati apostolorum principis, et nostri privilegii assertione sancimus et confirmamus ut nullus comes, aut extranea persona habeat potestatem comprehendendi, vel distringendi latronem infra procinctum Noviomi, vel in villis illius loci episcopo subjectis in procinctu antiquitus deputatis. Decrevimusque ut in Tornaco civitate, nullus comes, vel extraneus judex, se intermittat de districto, aut [Col. 0829B] moneta, vel derivatico unius partis, nec de teloneo; sed sicut statutum est a piae memoriae principibus sic fixum et inconvulsum permaneat. Similiter jubemus ut nullus homo faciat eidem episcopo, vel successoribus ejus, molestiam de Hileimo cum matre Ecclesia, et cum capella quae est in Mulius. Et in Flandris, de ecclesia sancti Salvatoris de Gechbecca, Aldenburgi, Latfinga, Gestella, Fleskengem. Abbatiam vero sancti Eligii, antiquo jure, viris religiosis regulae beati Benedicti insudantibus praeordinatam, sed postea instinctu diabolico in canonicorum ordinem redactam, iterumque a Rodulpho venerabili episcopo in anteriorem regulam reductam; at eo mortuo, a canonicis male invasam; nunc a Lyndulpho, confratre nostro, monastico ordini, ut [Col. 0829C] fuerat redditam, in hoc ordine praecipimus permanere. Ita duntaxat ut ea bona quae Lyndulphus praesul in eadem abbatia invenit, et quae postea ipse adjunxit: nam invenit ibi Ragemberticurtem cum Ecclesia, Carisiolam, Magnulficurtem, Verlegium cum Ecclesia, Mahericurtem, Bathbodium, terras in Appiliaco, terras in Bagdinicurte, terras in Andan, terras in Diva, vineam in monte, terras in circuitu ecclesiae quae ad ipsam pertinent, et in plurimis locis minutas terras; abbatiam sancti Stephani, et molendinos, et Sichericurtem: adauxit vero ipse Bucedrium, Colneium cum ecclesia, Gafrimum, Wasemium sine molendinis, salinas, Novemvillam, sed tamen solum cessura in vita Widonis, et sicut supra diximus: ita duntaxat ut omnia [Col. 0829D] bona, et quae Dominus in futurum dederit usibus monachorum omni tempore deserviant. Confirmamus etiam per petitionem Lyndulphi illud donum quod dedit Hadulphus, episcopus antecessor ipsius canonicis ipsius ecclesiae sanctae Mariae, et sancti Medardi infra murum; ecclesiam videlicet nomine Arceium, ut teneat absque contradictione illam in perpetuam. Decrevimus etiam per apostolatus nostri decretum manere fixum, et stabile illud donum Lyndulphi quod concessit pro remedio animae suae ipsis similiter canonicis extra murum: videlicet Betoniscurtem cum atramentaria, et abbatiam sanctae Godebertae virginis, quae est in honore beatorum apostolorum Petri et Pauli; eo scilicet tenore, [Col. 0830A] ut quatuor canonici ex ipsis sexaginta, serviant quotidie corpori ejusdem beatae virginis, in quocunque loco illius civitatis jacuerit, et teloneum ipsius urbis passim cum omni integritate, et quidquid deinceps ipsis canonicis contulerit. Statuimus ergo in sede sanctae Jerusalem, sub divini judicii obtestatione, et anathematis validissimis interdictionibus, ut nullus unquam regum, nullus dux, aut marchio, aut comes, neque archiepiscopus, vel ullus episcopus, nullusque hominum in quolibet ordine et ministerio constitutus, audeat molestiam ingerere rebus ejus episcopii, sive de praedictis monasteriis vel de omnibus quae supra posita sunt, quoquo modo auferre aut alienare praesumat; sed semper, ut dictum est, firma stabilitate, haec omnia permanendo, decrevimus [Col. 0830B] atque promulgamus. Si quis vero praesumptor aut temerarius homo inventus fuerit, sive clericus, aut laicus, qui haec omnia evellere tentaverit, aut disrumpere voluerit, sciat se Dei omnipotentis odio, et domni nostri apostolorum principis Petri, et omnium sanctorum anathematis vinculo innodatum, et cum diabolo, et cum Juda traditore Domini nostri Jesu Christi, aeterni incendii supplicio concremandum; nec unquam praefato anathemate absolvendum, nisi resipuerit, et ad satisfactionem venerit. Fiat: fiat: fiat. Si quis vero custos et observator fuerit hujus nostri apostolici privilegii constitutionis, benedictionis gratiam, vitamque aeternam a misericordissimo Domino Deo nostro consequi mereatur in saecula saeculorum.

[Col. 0830C] Scriptum per manus Stephani, scriniarii sancti palatii, in mense Maio, et indictione prima.



IV. PRIVILEGIUM PRO MONASTERIO S. GREGORII. (Anno 989.) A Gebehardo II Constantiensi episcopo locum hunc conditum sub apostolica tuitione excipit variisque donat.
[Mansi, Concil. tom. XIX, col. 85.]

JOANNES episcopus, servus servorum Dei. In nomine sanctae et individuae Trinitatis, Patris videlicet, et Filii, et Spiritus sancti.

Notum esse volumus omnibus Christi fidelibus qualiter Gebehardus II amabilis episcopus sanctae Constantiensis Ecclesiae, dilectissimus confrater noster, [Col. 0830D] orationis causa Romam veniens, ad limina apostolorum principum Petri et Pauli, et ante nostram praesentiam, retulitque nobis quatenus ipse, Dei nutu compulsus, ecclesiam coenobitarum construxisset super ripam fluminis quod dicitur Rhenus, ad honorem beati Gregorii confessoris Christi, in quo loco regulam S. Benedicti abbatis et monachorum fratrum luculentissimo ordinaret; ubi devotissime de suis propriis praediis, quae a suis parentibus illi evenerunt, et partem de rebus sanctae suae ecclesiae obtulit ad sustentationem et stipendium illorum videlicet monachorum, qui in ipso sancto monasterio saeculo [renuntiantes] Christi laudes persolvere diu noctuque non cessant: de quibus [Col. 0831A] nostrae humilitatis supplicans clementiam, ut praedictus locus ipse sub tuitione et defensione S. Petri nostraque nostrorumque successorum pontificum in perpetuum maneat. Ita tamen ut nullus rex, aut dux, neque marchio, nec etiam episcopus, qui per tempora in ipso episcopio fuerit, aut ulla persona audeat de omnibus quae ibidem ab ipso jam dicto Gebehardo episcopo concessa sunt alienare, aut quoquo modo de ipso sancto monasterio extrahere, sed tuta et stabilita atque firma usque in futura tempora concedimus permanenda. Sed et hoc apostolica praeceptione, rogante supradicto confratre nostro, interdicimus in nomine Domini nostri Jesu Christi, ne aliquis eidem monasterio praeficiatur, nisi quem communi consensu fratres, ibidem Christo sedulo [Col. 0831B] servientes elegerint, electumque episcopus benedictionis titulo confirmare procuret. Et hoc ipsum de advocati electione decerni placuit. Si vero, quod absit, aliquando contigerit ut episcopus ejusdem sanctae Ecclesiae haereticus vel schismaticus existat, fratres supradicti monasterii ex auctoritate sedis apostolicae habeant potestatem ecclesiasticos ordines requirendi, ubicunque catholicum noverint esse episcopum, ne ille iniquus de hoc aliquam eis injuriam inferre praesumat. Nam si quis aliquis homo, cujuscunque sit ordinis vel potestatis, quod non credimus, in aliquo disrumpere tentaverit ea quae ab ipso jam dicto confratre nostro in praedicto monasterio concessa sunt, et a jure et ditione ipsius monasterii auferre voluerit, nisi resipiscat, excommunicatus a corpore [Col. 0831C] et sanguine Domini nostri Jesu Christi consistat, et anathematizatus a SS. Patribus omnibus et a nobis, nec in exitu vitae communicet, sed etiam mortuo nomen ejus inter missarum solemnia nullo modo recitetur. Qui vero pio intuitu custos et procurator hujus nostri praecepti exstiterit, benedictionis gratiam vitamque ab ipso Domino Deo et Salvatore Jesu Christo mereatur in saecula saeculorum Amen.

Scriptum per manum Joannis notarii, et regionarii, et scriniarii sacri Lateranensis palatii, in mense Aprili et indictione secunda. Datum vero septimo Kalendas Maias per manus Gregorii episcopi sacrae Portuensis Ecclesiae, et bibliothecarii sedis apostolicae, anno pontificatus domini nostri Joannis sanctissimi papae quarto.



V. EPISTOLA JOANNIS PAPAE XV AD OMNES FIDELES. (Anno 989.) Corbeiensibus monachis jura quaedam nova tribuuntur, asseruntur vetera.
[Col. 0831D]

Convenit episcopali auctoritate, maximeque summi praesulis, pie solliciteque semper cogitare quatenus ita ecclesiarum sollicitudines habeant, ut sacris locis, in quibus jugi famulantium sedulitate Deus placatur, opportuna conferre suffragia non detrectent. Unde ego servus servorum Dei Joannes sacrosanctae apostolicae sedis praesul omnibus sanctae Dei Ecclesiae fidelibus suggero quod venerabilis abbas Thetmarus, monasterii quod vocatur Nova Corbeia, [Col. 0832A] per interventum Hildibrandi Mutinensis episcopi nostram efflagitavit clementiam ut omnia praecepta gloriosissimorum imperatorum, seu regum, sive quorumlibet principum chirographa, nec non etiam quae a nostris praedecessoribus, Adriano atque Stephano collata vel conscripta sunt, nostra quoque auctoritate confirmaremus et roboraremus, et his quae ab apostolica sede decreta sunt, nostrae subscriptionis chartulam adjungeremus. Nos itaque, considerantes religiosam ejus petitionem, pastoralisque esse officii servorum Dei jugiter utilitati commodisque prospicere, decrevimus ut duo monasteria, Corbeiense videlicet monachorum, atque Herifordense sanctimonialium, de omnibus rebus, quae vel in communi principum charta, vel praeceptis confirmata [Col. 0832B] esse agnoscuntur, nihilominus talem ex apostolica sanctione obtineant firmitatem, ut nihil habeant unde se tueri possint, quicunque sibi promittunt haec aliquando se posse immutare, vel infringere. Habeant ergo praefata monasteria rerum suarum liberam in omnibus disponendi regulariter potestatem; et ut plenius prosequamur quod sanctos apostolicos jam dictos intendisse sentimus, atque ante eos B. Gregorium, ac reverendae memoriae Nicolaum sanxisse de statibus monasteriorum invenimus, nos humiliter tantis auctoritatibus, subscribendo confirmamus, ut nullus episcopus Patherbrunnensis aliquam ex eis vel accipiat vel exposcat portionem, neque vel in his qui regiminis locum tenent, vel in ipsis congregationibus, aut ipsis coenobiis potestatem obtineat; [Col. 0832C] neque ipsorum dominatione potiatur ulla, neque in clericis, neque in famulis, aut in omnibus quaecunque ad monasteria ipsa videntur habere possessionis respectum, sicut ab omnibus eis hactenus servatum et concessum est episcopis, in quorum parochiis res eorumdem monasteriorum conjacere videntur. Nam ipsius praefati monasterii abbati suisque successoribus licentiam damus, juxta altare sedendi, populoque infra suum monasterium vel cellas, secundum Deum praedicandi ac docendi, ita ut nullus episcopus per se ad ipsa monasteria, vel cellas eorumdem, vel oeconomus ejus, vel archipresbyter, aut archidiaconus illius, seu quaelibet ex ejus agentibus persona potestatem habeat accedendi, nisi forte necessitatis causa, vel dilectionis gratia vocatus advenerit; ne [Col. 0832D] importunitate sui, ministrorumque suorum inquietudine sacris locis fiat molestia. Neque in ecclesiis praefatis monasteriis subjectis, vel in presbyteris eisdem ecclesiis ordinatis aliquam tentet facere perturbationem, novam constituendo, antiquam constitutionem violando; sed sicut regulariter ac canonice disposuerint, ex longo jam tempore manentis ita futuris temporibus maneant inconcusse. Ordinationes, quae necessariae fuerint ipsis monasteriis, agere non differat; altaris quoque, et basilicarum benedictiones, sive consecrationes, prout necessitas postulaverit, vel in ipsis monasteriis, vel in agris eorum libenter concedat; chrisma quoque oleumque consecratum per singulos annos praebere non differat, et [Col. 0833A] pro his omnibus nullum munus exigat, ne Spiritus sancti gratiam vendere conatus, inde, quod absit, damnationem incurrat. Hoc constitutum non solum Patherbrunnensem, verum etiam omnium locorum episcopos, ubicunque praefata monasteria, vel ecclesias, vel agros, vel familias habere noscuntur, observare sine cunctatione, seu contradictione oportet, ut nullus potestatis jure rebus eorumdem monasteriorum abutatur, sed maneant omnia in potestate praelatorum eis, et regulari dispositione, quaecunque, ut diximus, vel in agris, vel in familiis, vel in decimis eis constant esse collata. Sicut et apostolica et imperialia praecepta, partim simul, partim singulatim eis confirmavimus. Abbatem vero, et abbatissam in his locis semper eligendi habeant potestatem, [Col. 0833B] ut eam eligant personam quae propositum conversationis in utrolibet monasterio, et moribus et habitu profiteatur, non canonicum aut laicum, neque alterius monasterii monachum, in quo specialiter nos audire dignetur regia dominatio, ut nullam eisdem monasteriis proponat personam, quae non ab ipsis congregationibus fuerit regulariter electa. Qua de re noverit clementia, vel nunc existentium, vel successionis jure omnium futurorum principum a sede apostolica sancitum, nostraque subscriptione roboratum, nec non antecedentium regum praeceptis cautum, ut praedictis monasteriis nullam praeficiant personam de quocunque ordine, nisi quae per electionem probabilem sumatur. Quoniam vero multae [Col. 0833C] quaeruntur ab importunis hominibus malignitatis occasiones, ac necesse semper adversa tela clypeo protectionis repellere, quod apostolica decrevit auctoritas, nos quoque approbamus, ut qui ordinati fuerint ad regimen saepedictorum monasteriorum, nulla potestate praevalente dejiciantur, nisi criminis causa fuerint deprehensi, cujus merito rectores non debeant administrare officium. Infamiae vero maculis sive criminis alicujus denotatione si fuerint appetiti, non praeter canonicam aut regularem deponantur examinationem. Si quis ergo apostolicae sedis decretum contempserit, procul dubio damnationis censuram suscipiet, quam credimus divino Spiritu per apostolicam linguam probatam. Nos igitur nostram subscriptionem annuli nostri impressione signantes, [Col. 0833D] obsecramus coepiscopos nostros omnes, in quorum manus ista devenerint, ut sua etiam auctoritate et subscriptione haec confirmare velint, ut quicunque haec temerare praesumpserit generalitatis nostrae sententiis ita anathematis vinculo obligetur, ut neminem habeat, de cujus favore blandiatur, aut se tueri putet a sententia damnationis. Ab imperatoribus etiam aut regibus sive ducibus, aut a quacunque potestate, quae pro tempore tunc ordinata fuerit componere cogantur mille libras auri optimi, medietatem praedictis monasteriis, ac medietatem camerae eorum principum. Cunctis autem ista servantibus sit pax Domini nostri Jesu Christi, quatenus et hic [Col. 0834A] fructum bonae actionis recipiant, et apud districtum judicem praemia aeternae quietis inveniant.

Scriptum per manus Stephani primi scrinei Sanctae Romanae ecclesiae in mense Junio et indictione secunda. Datum Kalend. Julii per manus Joannis episcopi sanctae Ephesiens. [(5) 1Kb] Ecclesiae et bibliothecarii sanctae sedis apostolicae. Anno pontificatus domini Joannis sanctissimi, quinti decimi papae IV, indictione secunda.



JOANNIS PAPAE XV PRIVILEGIUM PRO MONASTERIO S. NAZARII LAURESHAMENSI. (Anno 989.)
[Mansi, Conc. tom. XIX, pag. 419.]

JOANNES episcopus, servus servorum Dei, dilectissimo [Col. 0834B] in Domino filio N. religioso abbati venerabilis monasterii ubi S. Nazarii pretiosi martyris corpus requiescit, in loco qui dicitur N. qui dedicatus est in honore apostolorum Petri et Pauli, et S. Nazarii martyris similiter consecratus, successoribus tuis in perpetuum.

Convenit apostolico moderamini pia religione pollentibus benevola charitate succurrere, et promptum cum alacri devotione impertire assensum. Ex hoc enim lucri potissimum praemium eo conditore omnium reponitur Deo, quando venerabilia loca opportune ordinata, ad meliorem fuerint sine dubio statum nostra apostolica auctoritate perducta. Et quia excellentiae vestrae laudabilis mansuetudo postulavit [Col. 0834C] a vobis, quatenus pro amore dilecti filii nostri domini Ottonis III imperatoris, et dilectae matris suae Theophaniae, et dominae nostrae aviae suae, spiritualium filiarum nostrarum, praedictum monasterium confirmaremus, concedimus et confirmamus vobis vestrisque posteris praefatum monasterium cum omnibus rebus mobilibus et immobilibus illuc pertinentibus, quae dici vel nominari possunt, a praesenti III indictione ad ipsum sacratissimum monasterium permanendum statuimus, et statuendo confirmamus, ita ut cuncta loca urbana vel rustica, id est in fundis et casalibus, casis et villis, vinetis et terminis, seu castellis, campis, pratis, pascuis, silvis, saltibus, arboribus, pomiferis, fructiferis et infructiferis diversi generis, puteis, fontibus et rivis, aquis, molendinis, piscationibus, praedia culta et inculta, una [Col. 0834D] cum colonis et familiis suis, cum decimis, et solitis dationibus et universis rebus, quae aliquo modo ad ipsum locum pertinent vel pertinere debent amodo et usque in finem saeculi, sicuti ab antecessore nostro domino N. sanctissimo papa, per praecepti paginam vobis concessum est, ita et nos omnia in integrum per hoc nostrum privilegium, et auctoritate beati Petri apostoli cum omni securitate et tranquillitate vobis et posteris vestris concedimus et confirmamus donandum perpetualiter. Post obitum vero abbatis nemo ibidem abbatem constituat, nisi quem consensus et communis voluntas fratrum ex ipsa congregatione elegerit. Statuimus etiam [Col. 0835A] apostolica censura sub divini judicii obtestatione et anathematis interdictu, ut nullus dux, nullus comes, nullus archiepiscopus vel episcopus, vel etiam quaelibet hominum magna parvave persona praesumat eidem venerabili monasterio damnum sive molestiam inferre, sive de rebus ipsius auferre vel alienare, sed sicut supra a nobis confirmatum est, ita perennibus atque perpetuis temporibus sine aliqua diminutione liceat finetenus permanere. Si quis autem, quod non optamus, temerario ausu exstiterit, qui contra hoc nostrum apostolicum confirmationis privilegium venire, aut in quoquam dirumpere praesumpserit, et sicut superius a nobis confirmatum est, ita permanere non dimiserit, sciat se, nisi resipiscat, auctoritate Dei omnipotentis et beati Petri [Col. 0835B] apostolorum principis, atque nostra qui ejus fungimur vice, anathematis vinculo esse innodandum, et a regno Dei alienum, atque cum Juda traditore D. N. J. C. et cum omnibus impiis in aeterno incendio concremandum. Qui vero pio intuitu custos et observator exstiterit hujus nostri apostolici confirmationis privilegii, benedictionis gratiam a justo judice Domino nostro Deo consequi mereatur in saecula saeculorum. Amen.

Scriptum per manum Stephani scriniarii sacri palatii in mense Octobri, et indictione III. Data XIII Kalendas Novemb. per manum Joannis episcopi Nepaesinae Ecclesiae, et bibliothecarii sanctae sedis apost. Anno pontificatus domini nostri Joannis papae V, in mense Octobri, et indict. supra scripta, imperante [Col. 0835C] D. N. Ottone III imperatore.



VII. JOANNIS PAPAE XV PRIVILEGIUM PRO MONASTERIO ANIANENSI. (Anno 989.)
[Apud D. Bouquet., Recueil, IX, 252.]

JOANNES episcopus, servus servorum Dei, dilectissimo filio RAYNALDO abbati venerabilis monasterii Anianensis, quod est fundatum atque sacratum in honore sancti Salvatoris Domini nostri Jesu Christi, ac perpetuae Dei genitricis semper virginis Mariae, sanctique archangeli Michaelis, necnon et gloriosi Petri apostolorum principis, seu aliorum sanctorum, ejusque successoribus salutem et apostolicam benedictionem.

[Col. 0835D] Convenit apostolico moderamini pia religione pollentibus benevola charitate succurrere, et poscentium votis pium impertire assensum, quia apud conditorem omnium nobis potissimum reponitur praemium, si venerabilia loca religiosorum virorum devotione constructa apostolica fuerint auctoritate corroborata, atque ad meliorem statum perducta. Igitur quia tua dilectio nostram suppliciter expostulat clementiam, quatenus apostolico privilegio concedamus et corroboremus tibi tuisque successoribus monasterium Anianense secundum tenorem atque astipulationem regalis privilegii, quod eidem loco clementer dignoscitur fuisse indultum a piae memoriae Carolo Francorum rege Romanorumque patricio, [Col. 0836A] a Ludovico etiam illius filio; tuae fraternitati ex animo faventes, quidquid regalis munificentia in possessionibus, terrarumque redditibus, silvis pascuis, terris cultis et incultis, aquis aquarumve decursibus marinis, stagnis, fluviorumque piscationibus, ecclesiarum cum suis adjacentiis delegationibus, ingenuorum, servorum, seu colonorum propagatione atque incolatu, Anianensi coenobio contulit; et quod pia fidelium devotio obtulit vel collatura est, omne illud quod in praesenti vel in posterum ad praefatum Anianense monasterium pertinere vel possideri a te tibique commissis dignoscitur; ut absque inquietudine cujuscunque potestatis vel conditionis intacta retinere, distribuere, ordinare, aut commutare pro loci utilitate valeas concedimus, et nostra auctoritate [Col. 0836B] corroboramus. Et quia ineffrenata cupiditas, haeresisque Simoniaca, apud vestrates omnino temperantiae discretionisque modum ignorat, ut liberius quae speculativae sunt congrua exercere valeatis, subrogationem abbatis sana congregationis decisione secundum beati Benedicti normam concedimus, et ut idem subrogandus ab episcopo, quem religiosioris vitae meritum commendaverit, benedicatur, fratresque sibi commissi ad sacros ordines promoveantur; et sic ipse abbas, si religionis tramitem digne et laudabiliter tenere visus fuerit, licentiam donandi poenitentiam, undecunque ad se humiliter concurrentibus, excommunicandique perversos potestatem habeat, et solvendi satisfacientes auctoritate apostolica indulgemus. Quod si forte, populi iniquitate et malitia exigente, [Col. 0836C] necesse fuerit provinciam excommunicationis vel anathematis gladio feriri, paterna indulgemus pietate, et apostolica confirmamus auctoritate ut idem locus Anianensis immunis valeat ab omni vinculo excommunicationis, ut fratres inibi degentes pro nostra totiusque sanctae Romanae Ecclesiae salute et prosperitate libenter omnipotenti Deo preces persolvere valeant, poenitentesque, qui devote ad diem factam consecrationis praedicti loci confluxerint, ipsa tantummodo de absolutione nostra releventur, ut uberius devotionis suae vota propitiatoria et . . . . omnium exsolvant. Quicunque vero laudabili fama vel exemplo praedicti loci Anianensis provocatus, tumulari se in praedicto loco petierit, possessionis seu substantiae suae qualemcunque quantitatem [Col. 0836D] jam dicto coenobio erogandam delegaverit, nullo pacto vel occasione prohibeatur ab episcopo, cujus dioecesis ipsa persona fuerit, excepto si pro paucis meritis excommunicationi proprii episcopi publice subjacuerit. Et ne parvam quamlibet occasionem praedicti loci congregatio adinveniat minus exsequendi quae sancta sunt et justa, et sanctae regulae congrua, sub divini nominis attestatione prohibemus ne aliqua mundialis potestas, comes videlicet aut comitissa, archiepiscopus aut episcopus, seu quaelibet saecularis persona praesumat eidem praefato monasterio re vel ingenio, aut maligna occasione vim inferre, vel molestus esse, seu quidpiam de rebus vel possessionibus ipsius monasterii auferre, [Col. 0837A] aut alienare, aut aliquem cujuscunque servitii censum contra fas, vel monastico ordini in aliquo contrarium exigere: sed quicunque eidem praedicto loco et congregationi devoti exstiterint, et aliquod suffragium verbo, aut opere, aut substantiae suae erogatione contulerint, a pio remuneratore omnium Domino supernae benedictionis et nostrae humilitatis gratiam percipiant. Si quis autem hujus nostri privilegii sanctionem et corroborationem in aliquo refragare vel infregere tentaverit, ab omnipotente Deo, Patre et Filio et Spiritu sancto, perpetua maledictione damnatus, et a sanctae Ecclesiae gremio expulsus, cum impiis et homicidis tradatur diabolo perennibus gehennae incendiis concremandus. Bene valete.

Rescriptum per manum Stephani sacri scriniarii [Col. 0837B] sanctae Romanae Ecclesiae in mense Julio, in mense quinto [leg. videtur in mense I, indictione V].



VIII. JOANNIS PAPAE XV PRIVILEGIUM PRO ECCLESIA HAMBURGENSI. (Anno 989).
[Apud Lappenberg, Hamb. Urk. I, 58.]

JOANNES episcopus, servus servorum Dei, dilecto confratri nostro LIAUIZONI, venerabili archiepiscopo Hamburgensis Ecclesiae, suis [leg. suisque] successoribus in perpetuum.

Convenit apostolico moderamini pia religione pollentibus benivola compassione succurrere et poscentium animis alacri devotione impertire assensum. [Col. 0837C] Ex hoc enim lucri potissimum praemium apud conditorem omnium Dominum procul dubio promeremur, dum venerabilia loca ad meliorem fuerint sine dubio statum perducta. Igitur quia postulastis a nobis, quatenus archiepiscopatum Hammaburgensis Ecclesiae totum integrum vobis confirmaremus, sicuti a praedecessoribus nostris, videlicet Nicolao et Agapito, hujus apostolicae sedis episcopis, decretum est, inclinati precibus vestris apostolica auctoritate concedimus et confirmamus, cum omnibus generaliter atque specialiter ad eumdem praefatum vestrum archiepiscopatum pertinentibus, scilicet omnia quae vestri antecessores suis laboribus adquisierunt, vel etiam amore aeternae patriae ibi a Christicolarum fidelibus nunc collata vel deinceps [Col. 0837D] sunt conferenda. Cum illis etiam, qui nunc temporis ad Christi conversi sunt fidem, videlicet episcopis in omnibus gentibus Sueonum sive Danorum, necnon etiam in illis partibus Sclavorum, quae sunt a flumine Pene usque ad fluvium Egidre, ita ut sub vestro vestrorumque successorum, Hammaburgensis Ecclesiae archiepiscoporum, maneant potestate, vel quidquid vestri laboris certamine, divina favente gratia, ab errore perfidiae, sive hominum sive locorum, ad religionem Christianam adquirere potestis, vobis vestrisque successoribus perpetualiter tenendum, inviolabiliter tenere censemus. Et insuper decrevimus et sancimus, nullum archiepiscoporum, vel Coloniensem vel alium quemlibet, in vestra [Col. 0838A] dioecesi ullam sibi vindicare decernimus potestatem; quinimo et ipsis et omnibus omnino suademus cultoribus verae religionis, ut adjutorium et solatia vobis in omnibus administrent, quatenus pro gratia hujus beneficii plenam recipere mercedem a Domino mereantur, quoniam omnia quae proficua Ecclesiae probantur existere et divinis non impugnant praeceptionibus, efficienda et praebenda omnipotentis Dei auctoritate et beatorum apostolorum Petri et Pauli esse non dubitamus. Et hoc nostro decreto decernimus secundum praenominati bonae memoriae Nicolai et Agapiti papae sanctionem ipsas dioceses, Hammaburgensem. . . . Apostolica itaque auctoritate, Halverstadensis Ecclesiae et Hildoneshemensis et Pathrobrunnensis et Mindensis Ecclesiarum [Col. 0838B] episcopis insuper jubemus atque monemus, ut vos in omnibus adjuvent, quatenus sacerdotale ministerium explere et animarum lucra Domino Jesu Christo facilius adquirere valeatis, vobis adminiculum praebeant in omnibus. Sic tamen, ut eos, quos adquiratis et quos habeatis per gratiam Christi adquisitos, vestro vestrorumque successorum archiepiscopatui subjectos permanere decernimus, a Christo tantum recepturi praemium remunerationis, quemadmodum Christiana ac vera docet religio: Ite, docete omnes gentes (Matth. XXVIII, 19). Itaque quamvis ad praedicandum gentibus in supradictis locis episcopi sint consecrati atque plures in illis partibus consecrandi, tamen formidandum est in tam novella Christianitatis plantatione, [Col. 0838C] per barbarorum saevitiam ut intantum numerus ex eis decrescat, quod illorum auxilio nequaquam episcoporum possit fieri consecratio. Ideoque praedicta statuta, si necesse sit, auctoritate apostolica decernimus esse servanda. Decernimus autem, charissime frater Liavizo, ut potestatem habeatis ordinandi episcopos infra vestram parochiam et dioecesim in omnibus supradictis gentibus. Et si quis contra hujus nostrae auctoritatis privilegium ire tentaverit, aut in quoquo modo in parte vel in toto frangere nisus fuerit, sit excommunicatus a corpore et vivifico sanguine Domini nostri Jesu Christi, et a sanctae Dei Ecclesiae aditu separatus. Observator autem hujus nostrae admonitionis et jussionis habeat benedictionem omnipotentis Dei, et beatorum apostolorum [Col. 0838D] Petri et Pauli, et nostram, qui eorum fungimur vicariatione. Dato igitur vobis, frater charissime Liavizo, nostrae auctoritatis privilegio, simul concedimus vobis et pallio uti ubique locorum in utraque Albiae fluminis ripa, statutis diebus, sicut antecessoribus vestris moris erat Insuper addimus pro voto vestrae dignissimae petitionis, in natalitiis beatorum martyrum Laurentii, Mauritii sociorumque eorumdem, et in singulis festivitatibus vobis commissae ecclesiae pallio vos indui. Sancta Trinitas fraternitatem vestram diu conservare dignetur incolumem, atque post hujus saeculi amaritudinem ad perpetuam perducat beatitudinem.

Scriptum per manum Stephani notarii, regionarii [Col. 0839A] atque scriniarii sacri palatii, in mense Novembrio et indictione III.

Data VI idus Novembris, per manus Gregorii, episcopi sanctae Portuensis Ecclesiae, anno pontificatus domini Joannis, sanctissimi papae V; anno ab incarnatione Domini nostri Jesu Christi 988, in mense Novembrio et indictione III.

Pallium vobis mittimus, et insuper concedimus isto vel alio cujuscunque generis nitidi candoris vobis placuerit vos indui. Amen.



IX. JOANNIS XV PRIVILEGIUM PRO MONASTERIO S. PETRI RODENSI. (Anno 990?)
[Apud Cocquelines, bullar. privileg. Rom. pont. ampl. Collect. I, 286.]
[Col. 0839B]

JOANNES episcopus servus servorum Dei HILDESINDO religioso episcopo atque abbati venerabilis monasterii sancti Petri apostoli, fundato in comitatu Petrolatensi, in monte qui dicitur Rodas, subtus castrum Virdaria, et per te in eodem venerabili monasterio, tuisque successoribus abbatibus in perpetuum.

Quoniam concedenda sunt quae rationabilibus desideriis pertingere noscuntur, nostri apostolatus auctoritas ad roborandam piam fidelium devotionem in praestandis privilegiis debet minime abnegari. Igitur excellentiae tuae laudabilis mansuetudo postulavit a nobis quatenus apostolica auctoritate per hoc privilegium concederemus et confirmaremus [Col. 0839C] tibi, tuisque successoribus, in perpetuum supradictum monasterium cum omnibus suis adjacentiis, et pertinentiis, cum finibus terminisque suis. Et ideo tuis piis desideriis faventes, nostra apostolica auctoritate decernimus ipsum praefatum coenobium sancti Petri apostoli cum omnibus suis, a modo et usque in finem saeculi, sub patrocinio et defensione sanctae Romanae et apostolicae matris Ecclesiae perpetim permanendum, ut sub tuitione sanctae nostrae cui Deo auctore deservimus Ecclesiae constitutum, nullius alterius juri et ditioni submittatur, nisi sub tua tuorumque successorum in perpetuum.

Confirmamus namque tibi, et successoribus tuis praedictum monasterium cum his terminis, et adjacentiis, et cum omnibus quae inferius continentur, [Col. 0839D] id est, ab ipsa petra quae dicitur Meda, quae est infra portum Fraxani, et ipso raso usque locum quem dicunt Tres Fratres, a parte videlicet Orientis usque in medium mare, atque inde vadit ad ipsum locum quem vocant molinum de Balasco, indeque pervenit ad ipsam Tamariz, et inde pergit usque ad ipsam Petram fictam, et pervenit ad ipsam matellam de Gomesindo, atque inde ascendit per ipsam terram usque in ipso fitorio de monte Pininello, et vadit ascendendo usque in summitatem ipsius montis Pininelli, atque descendendo pergit per ipsam viam usque in locum quem vocant Sorborello, et descendendo pervenit in ipsa clusa, et ad ipsum casale de Friulani. Inde vero ascendit per [Col. 0840A] jam dictam viam ad ipsum casalem de Salvatore et ad ipsum collum, et redit de Vinea vitula et pervenit usque in summitatem montis, qui ibidem est, qui vocatur Casralio. Inde vero vadit per ipsam Servam usque in collum de Ermenardo, et pervenit ad fontem sive ad collum de Filmera, et inde ad collum sancti Genesii. Sicque ascendendo, et descendendo vadit per summitatem de ipsa Serra quem vocant Calmi, et pervenit subtus ipsum castrum, quem vocant Pinna nigra, usque in ipsas vineas, quae sunt de Palatio, et vadit subtus ipsam silvam quae est ad meridiem subtus castrum Viridaria, et usque subtus ipsam rocham quam dicunt Fitorio, et ascendit ad vallem de Fulcimannia, atque pervenit subtus fontes de Devolas in valle de Frujone. [Col. 0840B] Inde vero vadit per ipsas rochas usque in montem de Inserto, et descendit a parte Occidentis per ipsam viam publicam usque in Rocham Ventosam, et in ipsum usque locum qui vocatur collum de valle Budica; inde ascendit in summitatem de ipsa cruce; sicque descendit usque in viam de jamdicta cruce per ipsam vallem usque in rivum de Budica. Inde ascendit usque ad collum de Terrario, et pervenit in summitatem montis, quem dicunt Rocha Morena. Deinde a parte circi descendendo, et ascendendo pervenit in summitatem de ipsa Uvardia Maurescha, et pergit per summam Serram usque in Parada de Durando, et pervenit per ipsam Serram usque in Reiderictz de sancto Genesio, et ascendit per summam Serram in ipso pojo, qui est [Col. 0840C] supra ipsum Rovescalium, et descendit per ipsam Serram in jamdictam medam quae est intus in mare. Item infra hos terminos confirmamus tibi tuisque successoribus ecclesiam sanctae Crucis cum decimis et primitiis, et sancti Joannis cum decimis et primitiis, et oblationibus atque alodibus, et omnibus rebus ad ipsas ecclesias pertinentibus, et ecclesiam sancti Baudilii in valle Tabellaria, et ecclesiam sancti Stephani, quae est in valle Subiradellos, et ecclesiam sancti Fructuosi, et ecclesiam sancti Vincentii, quae est in villa Lanciano cum decimis et primitiis, et cum omnibus rebus ad eamdem ecclesiam pertinentibus, et ecclesiam sancti Genesii, et ecclesiam sancti Petri cum ipso castro Miralias, et ipsum castrum Virdaria cum ipso castellare, et cum ipso [Col. 0840D] Pitorio, et cum Pinna nigra, cum omnibus rochis et terris, et silvis, quae infra hos terminos sunt, excepta ipsa silva de sancto Romano, sicut resonat in charta, quam fecerunt Gauzfredus comes, et filius suus Suniarius quondam episcopus ad jamdictum coenobium. Item confirmamus in perpetuum ad ipsum coenobium stagnum de Castilione cum ipso gradu de mari, et cum ipsis insulis, sicut resonat in praecepto Ludovici regis, sive in charta, quam fecerunt Gauzfredus comes memoratus, et Suniarius quondam episcopus ad monasterium praedictum, et quantum habet ipsum monasterium in villa Castilione, vel infra ejus terminos, et in villa Palacioli quem vocant Fortianum, et in villam Fortianum superiorem. et [Col. 0841A] Furtianellum minorem, vel infra eorum terminos, quantum ibidem habet, et Domino propitiante acquisiturus est, et ipsum farum totum ab integro cum finibus et terminis suis; qui affrontat de parte Orientis in termino de villa, quae dicitur de Saccaro, sive in termino de villa quae dicitur Furtiano; et de meridie in termino de jam dicta villa Furtiano situm in ipsa valle; et de occiduo in termino de villa quae dicitur villare Hildesindi, sive in rivo quem dicunt Manivolo situm in alode sancti Pauli, qui est subtus sancti Martini Sambucae; de parte vero circi in medio rivolo Manivolo, sive in termino de villa, quem dicunt Timim, et in villarem Hildesindi, vel infra ejus terminos, quantum ibidem habet vel habere debet, et Domino annuente acquisiturus est cum [Col. 0841B] ipsis stagnis et piscatoriis, et in villa Saccari, et villae novae vel infra earum terminos. Similiter, et villarem Stagnejolum cum ipsis stagnis, et suis villaruneulis, et quantum habet in villa Petralta, et in villa Oleastri, et in villa sancti Clementis, et in villa Dudulim, et in villa Noves, et in villa Spedolia, et in villare quem vocant Solartila, et in villa Judaica, et in villa Pavo, et in villa Palatio, et in valle de Rodas, vel infra eorum terminos. Similiter et in comitatu Impuritano in villa Militiano, quem vocant sanctum Petrum; et in villa Armentaria cum ipsa sortione de ecclesia sancti Martini; et in villa Chaniano, cum ipsa ecclesia sancti Martini, et cum ipso stagno; et in villa Suvrana, et in villa Dalmalia, vel infra eorum terminos, quantum modo ibidem habet, [Col. 0841C] et Domino auxiliante acquisiturus est. Et in comitatu Bisuldinensi quantum habet in villa Lertio, vel in villa Molendinos, vel in Tapiolas quas vocant Figarias, infra eorum terminos, et ipsum alodem, quem vocant hortos, cum ipsa ecclesia sancti Christophori, cum decimis et primitiis suis atque alodibus, et omnibus rebus ad ipsam ecclesiam pertinentibus. Et in comitatu Gerundensi ipsum mansum qui est infra muros ejusdem civitatis, et ipsum alodem Cumpinum de Burello, qui est infra terminos de villa . . . . . , alodem de Securunio, et alodem de Burdulis. Et in comitatu Barchinonensi, et in Valensi, et in monte Signio, et in valle Tordaria, et in villa Laurona, et in Agello, et in termino de Olerdula, et in Penedes alodem, quae fuit de Guidisclo. Et in comitatu Ausona [Col. 0841D] quantum habet in villa Berga, cum ipsa ecclesia sanctae Ceciliae, et villam Nidummalum, et juxta castrum Bolciarenno, et ecclesiam sanctae Ceciliae cum suo alode. Et in comitatu Paliarensi juxta civitatem Liminiana ecclesiam sancti Andreae, et omnia quae habet in eodem comitatu. Et in comitatu Cerdaniae quantum habet in villa Exi, et in caeteris villis. Et in valle confluenti villam Villellam cum terminis suis. Et in comitatu Funiliotensi ecclesiam sancti Andreae in valle Pidiliano cum alode qui ibidem est. Et juxta muros civitatis Narbonae mansos duos. Et in comitatu Rossilionensi ecclesiam sancti Salvatoris cum alode qui ibidem est, vel in villare [Col. 0842A] Emiliani, et in villa Apiani, vel infra eorum terminos, et ecclesiam sanctae Columbae cum decimis et primitiis, et villam conjunctam cum suis molendinis, et villam Pollestres cum ecclesia sancti Martini, et decimis, et primitiis et oblationibus, atque alodibus. Et in villa Torrilias ecclesiam sancti Petri cum alode qui ibidem est. Et in villa Bigaranas, ecclesiam sancti Andreae cum decimis et primitiis, et alodem qui ibidem est. Et in comitatu valle Asperi alodem de Campellis, et de valle Orosa; et villam quae dicitur Rivo de Hugarios, cum finibus et terminis suis, et cum ipsa ecclesia sancti Michaelis cum decimis et primitiis suis. Decimas, et primitias, et oblationes de jam dictis ecclesiis ad monasterium suprascriptum, et loca et alodia cum [Col. 0842B] omnibus finibus, terminis, limitibus et adjacentiis eorumque pertinentiis, quantum hodie ipsum monasterium infra hos comitatus superius scriptos habet, et auxiliante Deo acquisiturus est, juris sanctae Romanae, cui Deo auctore deservimus, Ecclesiae, a praesenti tertia indictione ipsum monasterium, villas et alodes, et ecclesias cum omnibus eorum pertinentiis, ut supra legitur, in perpetuum per hujus privilegii seriem stabilimus tibi tuisque successoribus detinendum, et de eo cum timore regendum et dispensandum, ita ut nullus unquam regum, nullus episcoporum, nullusque hominum in quolibet ordine et ministerio constitutus audeat moleste causas ejusdem monasterii incumbere, sed haec omnia, ut supra jussimus, ita in perpetuum persistant. Statuentes [Col. 0842C] apostolica censura sub divini judicii obtestatione, et anathematis interdictione, ut nullus unquam nostrorum successorum pontificum praesumat aliquam vim aut invasionem in rebus ipsius monasterii facere. Post vero obitum abbatis, nemo ibidem abbatem constituat nisi quem consensus et communis voluntas fratrum ex ipsa congregatione elegerit secundum Deum et sancti Benedicti regulam: nullumque praemium, sive donum pro consecratione illius aliquis accipere contendat, et si eum episcopus ordinare noluerit, ad cujus dioecesim ipse pertinet locus, vel a nostra Romana matre Ecclesia, vel a quocunque voluerit episcopo per nostram auctoritatem libere ordinetur. Si quis autem, quod non optamus, nefario ausu praesumpserit [Col. 0842D] haec, quae a nobis pro stabilitate jam dicti monasterii statuta sunt transgredi, sciat se anathematis vinculo innodatum, et cum diabolo et omnibus impiis aeterni incendii atrocissimo supplicio deputatum. At vero qui pio intuitu custos et observator horum exstiterit, omnimodam benedictionis gratiam omniumque suorum peccatorum absolutionem, et coelestis vitae beatitudinem cum sanctis et electis, a misericordissimo Domino Deo nostro consequi mereatur in saecula saeculorum. Amen.

Scriptum per manum Stephani notarii et regionarii, et scriniarii nostrae apostolicae sedis in mense Februario, et indictione 3. Bene valete.



X. EPISTOLA JOANNIS PAPAE XV AD OMNES FIDELES. (Anno 991.) De pace concilianda inter Ethelredum regem Angliae et Richardum ducem Nortmanniae, quem marchionem vocat.
[Col. 0843A]

JOANNES quintusdecimus sanctae Romanae Ecclesiae papa omnibus fidelibus salutem.

Noverint omnes sanctae matris Ecclesiae fideles, et nostri utriusque ordinis per climata saeculi dilatati, qualiter nobis relatum est a compluribus de inimicitia Ethelredi Saxonum occidentalium regis, nec non et Richardi marchionis. Unde nimium tristis effectus, utpote de filiis nostris spiritualibus, tandem initio salubri consilio, accersivi quemdam apocrisiarium [Col. 0843B] nostrum Leonem, viceepiscopum S. Treverensis Ecclesiae, et misi eum illuc cum litteris nostris exhortatoriis ut resipiscerent ab hac superstitione. Qui transiens vestras intercapedines terrarum, tandem marinos transmeavit fines, et in die nativitatis Domini pervenit ante conspectum regis praefati, moxque ex parte nostra salutato obtulit litteras, quas illi miseramus. Qui, accersitis cunctis sui regni fidelibus utriusque ordinis sapientioribus, ob amorem et timorem Dei omnipotentis, nec non et S. Petri apostolorum principis, et per nostram admonitionem paternam, firmissimam concessit pacem cum omnibus filiis et filiabus suis, praesentibus et futuris, et cum omnibus fidelibus suis sine dolo. Qua de re [Col. 0843C] misit Edelsinum sanctae Schireburnensis Ecclesiae praesulem, nec non Leofstanum filium Alfwoldi, et Wulstani filium Ederelnothum, qui transierunt marinos fines, et pervenerunt usque ad Richardum praefatum marchionem. Qui et monita nostra pacifice suscipiens, simulque audiens decretum suprafati regis, libenti animo pacem firmavit eamdem cum filiis suis et filiabus praesentibus et futuris, et cum omnibus fidelibus suis; eo rationis tenore, ut si aliquis eorum, vel ipsi, injuste aliquid contra alium perpetraverint, digna emendatione purgetur. Paxque maneat perpetualiter et inconvulsa, sacramentorum utriusque partis stigmate stipulata. Ex parte scilicet regis Ethelredi, Edelsinus, praesul sanctae Schireburnensis Ecclesiae, et Leofstanus Alfwoldi filius, et [Col. 0843D] Ederelnothus Wlstani filius. Ex parte Richardi Rogerius episcopus, Rodulphus Hugonis filius, Truteno filius Thurgis. Actum Rothomagi Kalendis Martii, anno ab incarnatione Domini nongentesimo nonagesimo primo, indictione quarta. Et de hominibus regis, vel de inimicis suis nullum Richardus recipiat, nec rex de suis, sine sigillo eorum.



XI. PRIVILEGIUM GREGORIO EPISCOPO PORTUENSI CONCESSUM. (Anno 992.)
[Apud Ughelli, Italia sacra, tom. I, pag. 114.]

JOANNES episcopus, servus servorum Dei, reverendissimo et sanctissimo GREGORIO fratri, et coepiscopo S. Portuensis Ecclesiae, et per te in eodem venerabili [Col. 0844A] episcopio, tuisque successoribus in perpetuum possidendae.

Quoniam semper sunt concedenda quae rationabilibus congruunt desideriis, oportet ut devotioni, in nobis pectoris humiliter acquisitae, in privilegiis concedendis minime denegetur nostra clementia, et ideo petitionem nos vobis per hanc praesentem nostri privilegii paginam concedimus, atque offerimus, simulque et confirmamus in suprascripto venerabili episcopio pro omnipotentis Dei amore, nostraeque animae redemptione, ac nostrorum omnium venia delictorum, videlicet terram nostri sacri Lateranensis palatii ad fossatum faciendum, sicut incipit per longitudinem a flumine juxta murum Portuensis civitatis ante ejusdem portam, quae dicitur Major, et [Col. 0844B] exinde pergente usque in lacum Trajanum, et ab ipso Trajano remeante per aliud fossatum usque in supradictum flumen. Itemque licentiam a nostra apostolica majestate vobis concedimus tollendi aquam ex ipso fluvio, et per littus ejus mittendi in eodem fossato quantum vobis vestrisque successoribus placuerit, et opus fuerit omni tempore ad utilitatem jam dicti lacus, qui dicitur Trajani, ad pisces congregandum, et exinde decurrente aqua ipsa per fossatum usque in praedicto flumine; et quidquid in ipso fossato, sive aqua, facere volueritis, licentiam et potestatem vobis concedimus faciendi, posito territorio Portuensi juris S. Romanae, cui Deo auctore deservimus Ecclesiae; vestrisque successoribus ad tenendum emissa praeceptione concedere et confirmare [Col. 0844C] deberemus inclinati precibus tuis, per hujus praecepti seriem supradictam terram ad fossatum faciendum, et aquam in praedicto fluvio omni tempore per ipsum fossatum decidentem in Trajanum, et exinde ducentem per fossatum, seu aquam pertinentibus, ut superius legitur a praesenti quinta indictione vobis, vestrisque successoribus ad jus et potestatem ipsius S. Matris Portuensis ecclesiae concedimus, et in perpetuum confirmamus detinendum, ita sane, ut a vobis vestrisque successoribus singulis quibus annis pensione nomine nostrae ecclesiae denarios numero sex recipiamus, statuentes apostolica censura sub divini judicii obtestatione et anathematis interdicto, ut nulli unquam nostrorum successorum pontificum, aut quibuslibet intervenientibus potestatibus, [Col. 0844D] vel judicibus, aut comitibus, sive castaldis, qui in ipsa civitate Portuense pro tempore dominatum tenuerit, de quocunque fuerint ordine, vel aliae quaelibet magnae, parvaeque personae praedictum fossatum, sive aquam fluminis exinde currentem, a jure, et ditione supradicti episcopii auferre, vel alienare liceat, sed potius in usu et utilitate jam dicti episcopii supradicta permaneant. Si quis autem, quod non credimus, tam impius et iniquus temerario ausu in quoquam, vel in parte contra hoc nostrum apostolicum privilegium venire tentaverit, et in omnibus non observaverit, et custodierit, sciat se anathematis vinculo esse innodatum, et a regno Dei alienum, atque cum Juda traditore Domini nostri [Col. 0845A] Jesu Christi, et cum omnibus impiis aeterno incendio deputatum, et insuper ad poenam vitae praesentis legalem compositurum auri purissimi lib. 10 ad episcopum, qui in eodem venerabili episcopio per tempora fuerit. Porro qui custos et observator in omnibus fuerit hujusmodi nostri apostolici privilegii benedictionis gratiam, vitamque aeternam, a misericordiosissimo Domino nostro consequi mereatur.

Scriptum per manus Stephani scriniarii sacri palatii in mense Junio, et indict. suprascripta. Bene valete. Dat. VII Kal. Julii per manus Joannis episcopi Nepesinae Ecclesiae, et bibliothecarii sanctae sedis apostolicae, anno pontificatus domini nostri Joan. sanct. XV papae VII, et ind. suprascripta v. Decernimus ergo, etc. Si qua igitur, etc. Cunctis [Col. 0845B] autem, etc. Amen.



XII. CONCILIUM ROMANUM PRO CANONIZATIONE S. UDALRICI AUGUSTANI EPISCOPI Celebratum anno Domini 993.
[Apud Mansi, Conc. tom. XIX, pag. 169.]

JOANNES episcopus, servus servorum Dei, omnibus archiepiscopis, episcopis, et abbatibus, in Gallia et Germania commorantibus, salutem in Domino ac apostolicam benedictionem.

Cum conventus esset factus in palatio Lateranensi pridie Kalendas Februarii, residente Joanne sanctissimo papa cum episcopis et presbyteris, astantibus diaconibus et cuncto clero, surgens reverendissimus Luitolphus Augustae episcopus inquit: Domine [Col. 0845C] sanctissime praesul, si vobis placet et omnibus episcopis et presbyteris hic residentibus, libellus quem prae manibus habeo, coram vobis legatur, de Vita et miraculis venerabilis Udalrici, sanctae Augustanae Ecclesiae dudum episcopi, et quid libitum vobis fuerit, decernatur. Quia Spiritus sancti testatur praesentia et congregatio sacerdotum, certum esse quod legimus, quia nec potest veritas nostra mentiri, cujus in Evangelio ista est sententia: Ubi duo vel tres congregati fuerint in nomine meo, ibi et ego sum in medio eorum (Matth. XVIII). Quod cum ita sit, nec huic tam brevi numero Spiritus sanctus deest, quanto magis eum nunc interesse credamus, quando in unum convenit turba sanctorum, sanctum namque est pro debita veneratione collegium.

[Col. 0845D] Cumque perlecta esset Vita praedicti sanctissimi episcopi, ventum est ad miracula quae sive in corpore, sive extra corpus gesta sunt: videlicet caecos illuminasse, daemones ab obsessis corporibus effugasse, paralyticos curasse, et quamplurima alia signa gessisse, quae nequaquam calamo et atramento illustrata sunt.

Quae omnia lepida satis urbanitate expolita recepimus, et communi consilio decrevimus, memoriam illius, id est sancti Udalrici episcopi, affectu piissimo, devotione fidelissima venerandam: quoniam sic adoramus et colimus reliquias martyrum et confessorum, ut eum cujus martyres et confessores sunt adoremus, honoramus servos, ut honor redundet in [Col. 0846A] Dominum, qui dixit: Qui vos recipit, me recipit (Matth. X); ac proinde nos qui fiduciam nostrae justitiae non habemus, illorum precibus et meritis apud clementissimum Deum jugiter adjuvemur, quia divina saluberrima praecepta, et sanctorum canonum ac venerabilium Patrum instabant efficaciter documenta omnium ecclesiarum pio considerationis intuitu, imo apostolici moderaminis annisu, utilitatum commoditatem, atque firmitatis perficere integritatem, quatenus memoria Udalrici jam praefati venerabilis episcopi divino cultui dicata existat, et in laudibus Dei devotissime persolvendis semper valeat proficere. Si quis interea, quod non credimus, temerario ausu contra ea quae hac nostra auctoritate pie ac firmiter per hoc privilegium [Col. 0846B] constituta sunt, contraire tentaverit, vel haec quae a nobis in laudem Dei, et pro reverentia jam dicti episcopi statuta sunt refragari, aut in quoquam transgredi, sciat se auctoritate B. Petri principis apostolorum, cujus vel immeriti vices agimus, anathematis vinculo innodatum. At vero qui pio intuitu observator exstiterit, benedictionis gratiam a misericordissimo Domino Deo nostro multipliciter consequatur, et aeternae vitae particeps efficiatur. Scriptum est per manum Stephani notarii regionarii et scriniarii sanctae Romanae Ecclesiae, in mense Februario, indictione VI, anno nongentesimo nonagesimo tertio.


SUBSCRIPTIONES.

Ego Joannes sanctae Romanae catholicae et apostolicae [Col. 0846C] Ecclesiae episcopus huic decreto a nobis promulgato consensi et subscripsi.

Joannes episcopus S. Anagninae Eccl. consensi.

Benedictus episc. S. Pipernensis Eccl. consensi.

Dominicus episc. S. Ferentinae Ecclesiae consensi.

Crescentius episcopus sanctae Silvae-Candidae Ecclesiae consensi.

Anniso episcopus S. Cerensis Ecclesiae consensi.

Bonizo archipresbyter et cardinalis S. Luciae consensi.

Benedictus presbyter et cardinalis S. Stephani consensi.

Leo presbyter et cardinalis S. Nerei consensi.

Joannes presbyt. et cardin. S. Damasi consensi.

Leo presbyter et cardinalis S. Sixti consensi.

[Col. 0846D] Joannes presbyter et cardinalis SS. Apostolorum consensi.

Joannes presbyter et cardinalis SS. Quatuor Coronatorum consensi.

Joannes presb. et card. S. Clementis consensi.

Crescentius presb. et card. S. Calisti consensi.

Benedictus archidiaconus.

Joannes diaconus et oblationarius.

Benedictus diaconus.

Joannes diaconus.

Hi omnes consenserunt et subscripserunt.

Data tertio Kalendas [nonas] Februarii per manum Joannis episcopi sanctae Nepesinae Ecclesiae, et bibliothecarii sanctae sedis apostolicae, anno pontificatus [Col. 0847A] domini nostri Joannis sanctissimi papae XV octavo, et indictione sexta.



XIII. JOANNIS PAPAE XV PRIVILEGIUM PRO MONASTERIO BREWNOWIENSI. (Anno 993.)
[Apud Bocsek, Codex diplomaticus Moraviae, tom. I, pag. 104.]

JOANNES episcopus servus servorum Dei, dilectis filiis ANASTASIO abbati et conventui venerabilis monasterii sanctorum Christi, Benedicti, Bonifacii et Alexii in Brewnow, sito, charitatem et fidem pacemque perpetuam.

Solet sedes apostolica piis desideriis clementer annuere et honestis petentium precibus favorem benevolum [Col. 0847B] impertiri. Cum igitur monasterium vestrum in ducatu Bohemiae primum et novella sit plantatio, sicut venerabili fratre nostro Adalberto, Pragensi episcopo, fundatore ejusdem referente, intelleximus, et dignum existat, ut idem monasterium, quod in temporalibus et in spiritualibus per Dei misericordem providentiam jam ex parte florere dicitur, per sedem apostolicam honoretur; ipsius dilecti fratris nostri Adalberti Pragensis episcopi precibus inclinati vobis, ut tu, fili abbas et alii, qui pro tempore eidem monasterio praefuerint, mitra, chirothecis, sandaliis, mapilla, baltheoque uti possitis auctoritate praesentium indulgemus. Et ut Ecclesia vestra dignior seu major aliis monasteriis habeatur, decernimus ipsam caput esse et magistram in correctione ac reformatione [Col. 0847C] regularis disciplinae super omnia claustra ordinis sancti Benedicti posthac in Bohemia construenda, primumque locum post Pragensem episcopum tibi Anastasio abbati, tuisque successoribus canonice succedentibus super omnes et in omnibus concedimus habere. Ad haec monasterium vestrum sub beati Petri et nostra protectione ponentes omnes ecclesias vestras, villas, agros, silvas, casas, servos et ancillas, decimas quoque provinciarum Lutomiricensis, Belinensis, Bechinensis, et omnium hominum ejusdem monasterii a memorato fratre nostro Adalberto, episcopo Pragensi, cujus amore haec scribimus, monasterio vestro rationabiliter collatas, tam in veteribus cultus, quam in novalibus in posterum excolendis, vobis et his, qui vobis successerint, auctoritate [Col. 0847D] apostolica confirmamus. Praeterea volumus et pro divino amore firmiter praecipimus, ut dux, quisquis fuerit, ipsum sanctum monasterium patremque monasterii cum omnibus ad illud pertinentibus et libertates a nobili duce Boleslao, viro catholico, eidem liberaliter indultas, ita custodiat, diligat, manu teneat, ut praesentis vitae prosperitatem desideret, et in futuro velit a benignissimo Conditore nostro aeternae beatitudinis bravium accipere. Post obitum vero abbatis nemo ibidem abbatem instituat, nisi quem ipsa congregatio communiter et concordi assensu elegerit. Et tunc Pragensi episcopo, si catholicus [Col. 0848A] fuerit, liceat auctoritate nostra ipsum electum charitatis officio consecrare, simoniae scrupulo quolibet hinc inde penitus excluso. Nulli ergo omnino hominum liceat hanc paginam nostrae concessionis, seu confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum, atque cum Juda qui suspensus medius crepuit [(6) 1Kb] , et cum omnibus reprobis aeternae damnationi perpetuo subjacere.

Qui vero custodierint et observare voluerint, quae praemissa et conscripta in praesenti sunt privilegio, vitam consequi mereantur aeternam. Bene valete.

Scriptum per manum Stephani scriniarii sanctae [Col. 0848B] Romanae Ecclesiae.

Datum Reati per manum Dominici episcopi Sabinensis, II Kal. Junii, indictione VIII, Incarnationis Dominicae anno 993, pontificatus nostri, Deo propitio, anno 8, mense 8.



XIV. EPISTOLA AD GRIMOALDUM ARCHIEPISCOPUM SALERNITANUM. (Anno 994.) Illum pallio donat et Paestani Acherontini, Nolani, Bisinianensis, Maluttanensis, Consentini episcopatuum metropolitam sancit.
[Apud Ughelli, Italia sacra, tom. VII, col. 378.]

JOANNES episcopus, servus servorum Dei, dilectissimo nobis fratri, meritoque honorabili GRIMOALDO, [Col. 0848C] Salernitanae sedis archiepiscopo.

Quia vestri accepti beneficii memores esse debemus, et reverentiam fraternitatis vestrae erga nos, et S. Romanam et apostolicam Ecclesiam, praecipue exuberasse cognovimus, ideoque merito ac juste recompensationem charitatis vestrae respondere vobis statuimus, quatenus liqueat omnibus Christi fidelibus immenso honore honorandum fore, qui vicarium B. Petri apostolorum principis diligenter honoraverit. Consensu ac voluntate nostrorum fratrum concedimus, et confirmamus te Grimoaldum confratrem nostrum in ordine archiepiscopatus, sicuti quondam Amato, cui primitus vestrae sedis archiepiscopatus Salernitanus a nostra sede nostrorum pontificum donatus fuit; ita vos nostra auctoritate [Col. 0848D] quiete veleatis possidere ac vigilantius custodire. Tali namque ordine, ut fati sumus, id fieri decrevimus, ut tu, et successores tui in perpetuum habeatis licentiam, et potestatem ordinandi episcopos, et consecrandi in his subjectis vobis locis, hoc est Pestanensi episc. cum parochiis et adjacentiis suis, necnon episc. Acheruntinum, simul etiam et episc. Nolanum, et episc. Bisinianensem, et episcopatum Maluttanensem, atque episcopatum Cusentiae cum omnibus parochiis et adjacentiis eorum, sicuti in vestro anteriori usu pallii continetur, et ut in ecclesia S. Dei genitricis Mariae, et B. Matthaei apostoli [Col. 0849A] et evangelistae, cujus sacratissimum corpus possidetis, atque vobis vestrisque succesoribus concessum est. Post discessum siquidem tuum successores tui perveniant ad apostolicam sedem, et usum pallii consecrationemque decretaliter suscipiant, et si successores nostri consecrare noluerint, licentia sit vestrae sanctae ecclesiae ab episcopis nostris suffraganeis consecrari, et non habeant potestatem successores nostri in cunctis vestris episcopatibus, quos vobis subjecerunt, deinceps in perpetuum aliquem episcopum consecrare, quod jam vobis concessum est. Quicunque autem hanc nostrae concessionem praeceptionis violare praesumpserit, perpetuo anathematis vinculo religetur, et haec nostra concessio stabilis et firma in perpetuum maneat. Scripta per manus Benedicti [Col. 0849B] notarii et scriniarii sanctae Romanae Ecclesiae, mense Martii, ind. VII. Bene valete.

Datum octavo Kal. April. per manum Gregorii episcopi S. Portuensis Ecclesiae, et bibliothecarii S. sedis apostolicae, anno, Deo propitio, pontificatus D. Joannis XV papae 8, mense Martio, ind. VII.



XV. JOANNIS PAPAE XV PRIVILEGIUM PRO MONASTERIO FULDENSI. (Anno 995.)
[Dronke, Cod. diplom. Fuld., pag. 339.]

JOANNES episcopus, servus servorum Dei, charissimo nobis in Christo filio ATTONI, coenobii sacri Fuldensis religiosissimo et a nobis consecrato abbati et per vos cunctis abbatibus successoribusque vestris [Col. 0849C] in laude et Dei servitio ibidem permanentibus in perpetuum.

Desiderium quod ad propositum sanctae religionis sanctorumque locorum stabilitatem pertinere monstratur, sine aliqua contradictione est Deo auctore perficiendum, ut ex hoc vigor religionis sanctae roboretur, et eisdem sanctis locis salus et indemnitas solidetur, nobis quoque lucrum potissimum a conditore omnium Deo in regnis coelestibus ascribatur. Igitur quia per interventum domni Ottonis excellentissimi regis nostrique spiritualis filii et futuri Dei gratia imperatoris et sanctae Romanae Ecclesiae defensoris piissimi votumque piissimae aviae suae Adalheidae imperatricis Augustae solvendum Hatto abbas a nobis postulavit, quatenus, jam dictum venerabile [Col. 0849D] monasterium quod olim a sanctae memoriae Bonifacio archiepiscopo ad honorem Dei et domni nostri ac Salvatoris in loco qui vocatur Boconia erga ripam fluminis quod dicitur Fulda constructum est, privilegii summae sedis apostolicae infulis decoretur; et sicut per sanctissimi papae Zachariae constitutionem aliorumque venerabilium praedecessorum nostrorum pontificum praecepta ditioni sanctae nostrae, cui Deo auctore deservimus, Ecclesiae suppositum est, ita perpetuis temporibus perseveret et nullius unquam alterius Ecclesiae jurisdictionibus summittatur. Quapropter piis desideriis faventes hac nostra auctoritate id quod exposcitur digno effectui mancipamus, ideoque omnem cujuslibet Ecclesiae sacerdotem in praefato [Col. 0850A] monasterio ditionem quamlibet habere vel auctoritatem praeter sedem apostolicam prohibemus, ita ut nisi ab abbate monasterii jam nominati fuerit invitatus neque missarum solemnia aliquis celebrare praesumat omnimodo, ut profecto juxta id quod subjectum apostolicae sedi firmitate privilegii consistit inconcusse omni tempore dotatum permaneat, locis et rebus universaliter tam eis quae a primordiis sibi vindicare debet vel quae moderno tempore tenet et possidet quam et eis quae futuris temporibus in jus ipsius sacri monasterii divina providentia augere ex donis et oblationibus decimisque quorumlibet Christi fidelium voluerit, absque ullius personae contradictione firmitate perpetua perfruatur: et isdem Fuldensis abbas ante alios abbates Galliae seu Germaniae [Col. 0850B] primatum sedendi in omni loco conventuque nostra apostolica auctoritate obtineat: adjicientes pro amore praedicti regis Ottonis spiritualis filii nostri jam dicto Hattoni abbati, ut in missarum solemniis dalmatica et sandaliis cum nostrae apostolicae auctoritatis licentia utatur. Constituimus per hujus nostri decreti paginam ut quicunque cujuslibet Ecclesiae praesul vel quacunque dignitate praedita persona hunc nostri privilegii tenorem quem auctoritate beatissimorum apostolorum principis cujus vice fruimur confirmamus et corroboramus, violare et transgredi tentaverit, anathema sit et iram omnipotentis Dei incurrens a consortio omnium sanctorum alienus existat et nihilominus praefati monasterii dignitas inviolata permaneat apostolica auctoritate [Col. 0850C] subnixa.

Scriptum per manum Georgii scriniarii et notarii sanctae Romanae Ecclesiae, in mense Octobrio, VIII Idus. Bene valete.

Datum II Kal. Novembres per manum Joannis episcopi sanctae Albanensis Ecclesiae et bibliothecarii sanctae sedis apostolicae mense Octobrio die 31, indictione VIII.



XVI. JOANNIS XV PAPAE EPISTOLA AD ARNULFUM COMITEM ET ALIOS. (Anno 991-96.) Ut monasterio sancti Richarii quae abstulerunt restituant.

JOANNES episcopus, servus servorum Dei, ARNULFO [Col. 0850D] comiti, BALDUINO comiti cum matre sua, GOSBERTO vicecomiti, atque ILIARDAE, dilectissimis filiis nostris spiritualibus, omnimodam salutem, et apostolicam benedictionem.

Monemus vos a pravis operibus recedere, et bonis operibus adhaerere, quatenus Dei omnipotentis misericordiam consequi mereamini, et vitam perpetuam acquirere valeatis. Quapropter, charissimi, mandamus vobis ut omnem haereditatem, quam abstulistis ex monasterio S. Richarii confessoris, pro Dei omnipotentis amore reddere procuretis. Nam si reddideritis, habebitis benedictionem sancti Petri et nostram; si autem monitionibus nostris non obaudieritis, ex auctoritate Dei omnipotentis et nostra, [Col. 0851A] sciatis vos esse excommunicatos et maledictos, et ab Ecclesia Dei et a communione omnium Christianorum separatos, nisi ad satisfactionem perveneritis.



XVII. JOANNIS PAPAE XV EPISTOLA AD EPISCOPOS ALIQUOT. (Anno 991-96.) Ut restitui curent quae sancti Richarii monasterio sunt ablata.

JOANNES episcopus, servus servorum Dei, GUIDONI [Suessionensi] venerabili episcopo, FULCONI Ambianensis civitatis venerabili episcopo, BALDUINO Terganensis civitatis episcopo, dilectissimis filiis nostris spiritualibus, charissimam salutem, et apostolicam benedictionem.

[Col. 0852A] Si sospitatis copiam alacritatisque abundantiam erga vos fore noverimus, haud aliter quam de nobis ipsis laetamur. Caeterum mandamus vobis quatenus pro Dei omnipotentis amore, sanctique Petri veneratione et nostra interveniente, huic nomine Ingilardo succurratis, ut monasterium sancti Richarii confessoris per nostrum et per vestrum auxilium relevetur. Illis quoque militibus qui haereditatem monasterii abstulerunt, vestras excommunicatorias litteras unicuique mittere non praetermittatis, ut omnia quae de praedicto monasterio abstulerunt, reddere procurent. In hoc apparebit quod sanctam Romanam Ecclesiam diligitis, cum nostra deprecatio apud vos venerit, si eam adimpleveritis.




ANNO DOMINI DCCCCXCVI.
GUIDO II PODIENSIS EPISCOPUS.




[Col. 0851]
NOTITIA HISTORICA.
(Gall. Christ. II, 695.)

[Col. 0851B] Inter Begonem et Widonem catalogi editi collocant Hectorem et Petrum episcopos. At Hectorem praemittere debuimus Gotescalco; Petri vero nullam habemus notitiam. Itaque nunc de Widone dicendum ac primum de illustrissimo ipsius genere. Filius erat Fulconis junioris comitis Audium ex Gerberga, fraterque Goffridi seu Godefredi, Grisagonellae a vestimento dicti, Andium quoque comitis, ut nos docent Gesta comitum seu consulum Andegavensium: Fulco tres habuit filios, primogenitum Gosfridum, alter Guido episcopus Podii, tertio Drogo.

Guido litteris imbutus jussu parentum, saecularibus pompis valedixit, monachumque induit [habitum] in Cormaricensi dioecesis Turonensis monasterio, ubi, pulso Arnaldo intruso, communi fratrum consensu, annuente rege, in abbatem est electus. Tunc abbas Cormaricensis Villalupensem quoque abbatiam regebat. At cum Guido dissensiones esse inter utriusque monasterii monachos animadvertisset, [Col. 0851C] hortatu et consilio Arduini Turonensis archiepiscopi, Villalupensibus potestatem fecit sibi eligendi abbatem in posterum; elegeruntque Huncbertum. Simul fuit abbas Ferrariensis, et sancti Albini Andegavensis; retinuitque Cormaricensem praefecturam usque ad an. 976, quo creatus est episcopus Aniciensis, inquit Mabillonius.

Aliquot annis ante episcopatum, ob multa praedia distracta ex monasteriis, et data in beneficium, eum poenituit, litterasque dedit, quibus adjurabat eos qui hoc pacto possidebant suorum monasteriorum terras, eas quantocius restituerent; ipse vero sic a se occupata restituit. Nunc de ejus episcopatu dicamus.

Wido, Lothario rege volente, non sponte promotus [Col. 0852B] ad episcopatum Aniciensem, cum ad eum capessendum accessisset, obviam ei venerunt soror ejus Adelais uxor Willelmi provinciae comitis, eorumque filii Pontius et Bertrandus, qui Aquitaniae nobilissimi consules appellantur. Eorum ope opportune usus est sapiens episcopus tum ad procurandam pacem et tranquillitatem, sanciendo treugam Dei, tum ad coercendos bonorum Ecclesiae raptores, quos oblata restituere coegit. Legere juvat in instrumentis pie et fortiter ab eo gesta descripta in charta veteri quam nostris Sammarthanis communicavit dom. du Bouchet. Fundatio ecclesiae sancti Petri de monasterio ibi facta legitur an. 993. Pervenisse dicitur usque ad annum 996. Sed eum tardius occubuisse probat charta seu decretum de treuga et pace ab eo promulgatum, quod inter instrumenta ecclesiae Aniciensis edidimus. Cum enim inter eos episcopos qui cum Widone decretum condiderunt nominetur Fredolo Elenensis, nullaque ejus mentio reperiatur ante [Col. 0852C] annum octavum regni Roberti regis, et anno millesimo certum sit Berengarium (Fredelonis antecessorem) fuisse episcopum Elenensem, liquet eum episcoporum conventum agi non potuisse ante annum millesimum.

Alia ex parte constat Widonem episcopum annum millesimum in episcopatu non attigisse, cum Stephanus ejus successor post Drogonem depositus sit anno 998. Unde conjicimus Widonem, cum animadvertisset Drogonem vel episcopatum renuisse, vel morte praeventum obtinere non potuisse, Stephanum vero a Gregorio quinto depositum fuisse, ad episcopalem ecclesiam rediisse, et auctoritate qua pollebat in ea aliquandiu perseverasse.




[Col. 0853]
GUIDONIS STATUTA Ad pacem inter Christianos conciliandam promulgata.
(Gall. Christ. tom. II, Append.)

[Col. 0853A] In nomine Dei summae et individuae Trinitatis. WIDO, Dei gratia Aniciensis praesul, supernae pietatis misericordiam exspectantibus, salutem et pacem.

Notum esse volumus omnibus Dei fidelibus, quoniam videntes maleficia quae in populo quotidie accrescunt, congregamus quosque episcopos, domnum Pe. Vivariensem, Wigonem Valentinensem, Begonem Arvernensem, Raimundum Tolosensem, Deusde Rutenensem, Fredelonem Elnensem, et domnum Fulcrannum Ludevensem, et Widonem Glandensem, et alios quam plures episcopos, et quosque principes et nobiles, quorum numerus non est inventus. Et quia scimus quia sine pace nemo videbit Deum, admonemus propter nomen Domini, et ut sint filii pacis, ut in istis episcopatibus quos isti episcopi regunt, [Col. 0853B] neque in istis comitatibus, de ista hora et in antea ecclesiam homo non infringat, extra ecclesiam quae in firmamento Castellaniae, se sciente, nisi episcopi [(1) 1Kb] propter eorum censum. Praedam in istis comitatibus, neque in istis episcopatibus homo non faciat; de equis parvis, de bovibus, de vaccis, de asinis vel de asinabus, vel de fascibus quos ipsi portant neque de ovibus, vel de capris, neque de porcis, neque ea occidat nisi per conductum suum vel suorum, in itinere potitus accipiat victum sicut ad suam domum, nihil portet, vel ad castellum bastire, aut obsidere, nisi unusquisque de sua terra, aut de suo alode, vel de suo beneficio, vel de sua commanda; clerici non portent saecularia arma; monachis injuriam nullus [ullus] homo aliquam non faciat; neque his qui cum [Col. 0853C] eo perrexerint, qui arma non portaverint, nisi episcopi aut archidiaconi propter eorum censum; villanum aut villanam propter redemptionem, nonnisi [Col. 0854A] per suum sorsfactum [forsfactum; et in eumdem villanum qui alterius terram araverit vel laboraverit, quod est in contentione, nisi unusquisque de terra sua, aut de suo beneficio; terras ecclesiasticas, episcopales, canonicales, monachales, nullus praesumere audeat, neque aliqua mala consuetudine dishonorare nisi de manu episcopi aut fratrum voluntate per precariam acquisierit de ista hora et in antea; negotiatores etiam nullus apprehendere vel de rebus suis spoliare praesumat se sciente. Interdicimus etiam ut nullus laicorum se intromittat de sepulturis ecclesiae, vel offerendis, et nullus presbyterorum pretium de baptisterio accipiat, quia donum Spiritus sancti est. Si vero aliquis raptor fuerit aut maledicus qui hanc institutionem infregerit et tenere [Col. 0854B] noluerit, sit ipse excommunicatus, et anathematizatus, et a liminibus sanctae Dei Ecclesiae segregatus, [nisi] usque ad satisfactionem veniat. Quod si non fecerit, presbyter ei missam non cantet, divinum ei officium non faciat; et si mortuus fuerit, presbyter eum non sepeliat, neque ad ecclesiam sit sepultus; communionem non det ei se sciente, et si aliquis presbyter hoc infregerit se sciente, ab ordine deponatur. Precamur etiam vel admonemus ut in isto tempore, scilicet mediante Octobrio mense, ad istum Dei placitum cum bono animo et bona voluntate veniatis, in Dei nomine, ut remissionem peccatorum vestrorum consequi valeatis, praestante Domino nostro Jesu Christo, qui cum Patre et Spiritu sancto vivit et regnat. Confirmat hoc archiepiscopus Dagobertus [Col. 0854C] Bituricensis sedis, et domnus Theobaldus Viennensis archipraesul.




[Col. 0853]
GUIDONIS CHARTA Scripta cum abbas ageret in monasterio S. Pauli Cormaricensis.---Monasteriis ablata restituit.
(Apud Mabill. Annal. lib. XLVII, pag. 624.)

[Col. 0853D] Ego in Dei nomine Wido abbas ex monasterio sancti Pauli Cormaricense, seu ex monasterio sancti Salvatoris Villalupae, sub ejus patrocinio degente; necnon ex monasterio sancti Petri Ferrariensis, atque ex monasterio sancti Albini Andecavensis, notum [Col. 0854D] fieri cupio omnibus sanctae Dei Ecclesiae fidelibus, tam praesentibus, quam futuris, qualiter locis in meo regimine consistentibus omni affectione atque conamine consulere velim. Ego siquidem quondam bonis omnibus affluens, prosperitatibus saeculi fulgens, [Col. 0855A] cuncta postponens, tirocinio Christi me mancipans, monasticum ideo sumens onus: sed saecularibus praepeditus negotiis, insuper inimici tentationibus instigatus, multimodis susceptum monasticum ordinem non, ut decebat, hactenus custodivi, sed plurimis interlabentibus culpis praevaricavi. Denique loca in meo regimine consistentia, qui debueram bona pro posse augendo ad meliora provehi, plurima inde subtrahens, quaesivi ad ima relabi. Nunc vero poenitudine ductus, quod minus peregi, supplere cupio. Hortante quoque Widone episcopo, avunculo meo, nec non domni abbatis Hycmari impulsu, quin potius divino instinctu, terram quam de his locis, proh nefas! sustuli, benigno animo illis reddo: fecique hanc scriptionem, [Col. 0856A] ut si quispiam aliquid illicite tenet, quod ego ei maligno depravatus consilio contuli, jam non audeat retinere. Hoc quoque scriptum fratri meo Gaufrido Andecavorum comiti direxi, qui gratante animo eum manu propria firmavit, fidelium quoque manibus roborandum esse decrevit. Signum domni Widonis abbatis, qui hanc editionem fieri jussit; S. Widonis episcopi, S. domni Hynmari abbatis, S. Nefingi episcopi, Fr. Wido manu propria firmavit, S. Gaufredi comitis, S. Marcoardi, S. Rainaldi, S. Warini, S. Widonis, S. Guatoni, S. Odonis, S. Odolgarii, S. Griferii, S. Burchardi, S. Ernegisi, et aliorum XV.




[Col. 0855]
DE CHARTA GUIDONIS Qua Treugam Dei confirmavit.
(Gall. Christ.)

[Col. 0855B] Fuit vir quidam ex nobili Francorum progenie ortus, Guido nomine, qui, providentia Dei disponente, traditus a parentibus litterarum studiis, relictis saecularibus pompis, monachus factus in coenobio quod vocatur Cormarium, viriliter militavit ibi sub regula sancti Benedicti. Patre vero illius monasterii migrante ex hac luce, fratrum concordante consensu, abbas ibidem eligitur, atque juxta morem canonicum benedicitur. Sublimatus autem ita bonis fulsit moribus, ut etiam fama bonitatis ejus perveniret ad aures regis Franciae, cujus rex idem innixus consilio, disponebat quod bene placitum erat Deo, ut utile populo. Quo in tempore Aniciensi ecclesia viduata suo antistite, a clero et populo . . . . . unanimiter legati mittuntur ad regem, [Col. 0855C] ut daret illis utilissimum pastorem, praefatum scilicet abbatem, cui erat frater germanus nobilissimus comes Gaufridus, cognomento Grisagonella. Unde rex nimium gavisus, convocans, electum virum, multa prece monuit eum, ut, pergens Podium, fieret ibi animarum pastor sibi, et populo fidelissimus procurator. Haec ille audiens, nec citius consentiens, rege cogente velit nolit, fratribus valedicens, sumptis inde sociis, cum missis Aniciensibus iter aggreditur. Hoc factum audientes Pontius ac Bertrandus ejus nepotes, Aquitaniae clarissimi consules, cum matre eorum Adelaide sorore ipsius, venerunt ei obviam, se et sua ei dantes; cum quibus Podium ingressus, fit ei magna processio clericorum, fit grandis exsultatio laicorum, quod [Col. 0855D] Deus eis talem patronum dedisset. Pontificali igitur cathedra sublimatus, cogitans assidue de tenenda pace, de rebus Ecclesiae quas vi abstulerunt raptores hujus terrae, jussit ut omnes milites ac rustici de episcopatu suo convenirent in unum, auditurus ab [Col. 0856B] eis quale sibi de regenda pace darent consilium. Ipse vero apud Brivatensem vicum nepotibus suis mandans congregare exercitum, omnibus de pontificatu suo coadunatis in unum, in prata sancti Germani quae sunt prope Podium, quaesivit ab eis ut pacem firmarent, res pauperum et ecclesiarum non opprimerent, ablata redderent, ut sic, sicut decet fideles Christianos, ita se haberent; quod illi dedignantes, jussit exercitum suum a Brivate tota nocte venire mane, volens eos constringere ut pacem jurarent, et pro ipsa tenenda obsides darent, rura et castella beatae Mariae, et res ecclesiasticas quas rapuerant, dimitterent; quod factum fuit Deo auxiliante. Postquam vero Deus omnipotens cuncta sibi subjiciens, dedit ei tranquillam et serenam [Col. 0856C] pacem, convocavit majores Ecclesiae, dicens voluntatem suam esse ut clerici ibidem Deo servientes haberent communiter victum et vestitum sufficienter; hac de re causa bipartita oblatione altaris beatae Mariae, dedit unam partem canonicis Deo et ejus genitrici servientibus; alteram vero reservavit suis usibus. Praeterea cum Truano decano, optimo viro, magno ingenio, fecit incidi rupem quam vocant Aculeam (de l'Aiguille) in cujus cacumine aedificavit ecclesiam in honorem beati Michaelis dedicatam, quam similiter cum magnis appendentiis dedit praedictis canonicis [clericis]. His ita compositis divina inspirante clementia, dum domnus Guido sanctae Vallavensis ecclesiae superno nutu episcopus, sollicita investigatione mentis arcano secum discuteret qualiter [Col. 0856D] pastorali officio a Deo sibi commisso ad utilitatem suarum ecclesiarum, seu coenobiorum, atque animae suae profectum, et caeteris quae praesulati curae congruere videntur, die noctuque invigilare deberet, semetipsum erga id officii in multis offendisse [Col. 0857A] referens, in terra [tamen] judicii Christi examinatione perculsus, Domini benignum coepit implorare auxilium ne universae carnis ita viam perficeret, priusquam quidquid deliquerit, pro posse satisfaceret. Unde, Dei gratia succurrente cum studioso secum tacita cogitatione revolvens qualiter facinorum fasciculos, Deo propitio, deponere potuisset, sibi memoria accidit quod ut ecclesiarum decus augeretur, per multas civitates monasteria constructa haberentur; ipsa vero Aniciensis cui praeesset, tali religione vidua monebat. Quocirca decus Vallavensis Ecclesiae augmentare contendens, ut peccaminum molem sibi interius judex remitteret, in Aniciensi urbe [suburbano] coenobium constituere, Deo largiente, disposuit. Suam igitur dispositionem suae [Col. 0857B] sorori Adelaidae comitissae, suisque filiis, videlicet Pontio et Bertrando, ejus nepotibus, cunctorumque canonicorum collegio manifestans, cunctis hoc laudantibus, in praedicta Aniciensi urbe [praedicto suburbano] pro animae suae, omniumque episcoporum qui ante se in eadem urbe pastoralem curam rexerint, et suorum successorum, necnon Stephani cognati, Adelaidae sororis, eorumque filiorum Pontii et Bertrandi, et omnium Aniciensis Ecclesiae canonicorum, animarumque redemptione suorumque peccatorum remissione, quamdam ecclesiam sub nomine (sancti Petri) monasterii aedificavit. Postea vero quadam die ipso domno Guidone episcopo jam praedicto in capitulo Aniciensi personaliter existente, domnis canoniciis ad hoc specialiter vocatis, ex quorum [Col. 0857C] numero erant venerabiles viri, domini Guido praepositus Aniciensis, et Valentinae Ecclesiae episcopus, Truanus decanus, Petrus sancti Petri abbatis, Vincaeciensisque Ecclesiae praesul, Guitardus etiam Vincaeciensis Ecclesiae archidiaconus, et abbas Robertus qui tunc sanctae Aniciensis Ecclesiae erant canonici, cum caeterorum canonicorum collegio in capitulo residentium, per ferulam sui episcopatus indagatricem tradidit praedictae ecclesiae seu coenobio praedicto de sanctae Mariae terra, cunctis canonicis consentientibus, in territorio Vincenensi [Vivariensi] quamdam villam quae dicitur Isla [Fascia] cum omnibus juribus et appendiciis suis, quae ad episcopi partem pertinere videntur, excepta duntaxat capella quae in ipsa villa est aedificata, atque in honore [Col. 0857D] beati Cypriani episcopi et martyris consecrata, vivente Truano decano. Post cujus obitum similiter dedit ipsam capellam cum dominio [decimo] suo, sive cum universa haereditate quae ad ipsum pertinere videtur, quae est in ipsa villa. Fustellina [Fascia una], de vinea, et in villa de Thauliaco mansus unus; rursus de proprio [praedio] in Vivariensi territorio in villa nomine Gimellis mansos duos, quos acquisivit de Guidone, Desiderii nepote. In alio autem loco in (villa de Nido Aquilino vineam unam quam 10 solidis emerat de Ebrardo) territorio Vellaico in villa quae vulgo nominatur Caciacus, totum quod modo ipse domnus Guido episcopus in dominium tenere videtur, videlicet prata, vineas, [Col. 0858A] campos, silvas et appendarias duas. Et in eodem Vellaico, quae Lanciacus dicitur, mansum unum, quem Roffredus [Boffredus] canonicus in beneficio tenebat; in villa quoque sancti Germani unam appendariam ad gallinas nutriendas, et in eodem Vellaico in pago quem vocant Fiver [Fines], unam ecclesiam in honore sancti Juliani dedicatam, suo episcopio Aniciensi subjectam, a suis nepotibus Pontio et Bertrando (in emendationem) accepit, et quod jam praefatum Guigonem praepositum, captum violenter, a beatae Mariae Aniciensis ecclesia Miniate duxerunt. In ipsa autem civitate cui praeesse videtur, unum molendinum, quem 90 sol. Petrus sibi vendidit, et unum furnum quem ab Hugone Arcadi [Richardi] abbatis nepote ob canonicam [Col. 0858B] pro pretio 60 sol. accepit, et in ipsa civitate de terra illa quam vulgus proprie terram sanctae Mariae nominat, quam episcopus ipsius loci in propriis usibus tenere semper solitus est; totam sepulturam, (et in Brolio Dominico ad jumentorum pascua tantum de prato, quantum homo unus in die falce voluerit secare), et in Arvernico quoque territorio clausum unum, quem de Imberto presbytero 100 sol. comparavit. Insuper pro cunctorum utilitate laborare contendens, et ut sui successores indeficientem [indeficiente] a totius bonitatis largitore mercedem pro temporali stipendio accipiant, ex omnibus quae in ecclesia caeterarum Vollavensium matre, quae cunctis sibi subjicientibus pontificali cathedra excellentius eminet, Christo Dei et hominum mediatori [Col. 0858C] pro requie defunctorum, salute vivorum oblatum fuerit, decimam partem jam praedicto coenobio tribuit; ut ita coenobitae sub beati Patris Benedicti regula in eodem monasterio Christo famulantes, decimam partem sub futuris episcopis ex eorum semper medietate accipiant. Super haec omnia unam integram canonicam ex quadraginta dedit, sic in ipsa societate perenne [sicut ipse in hac societate], Deo concedente, bonum valeant adipisci. Haec autem omnia quae supra scripta sunt sic leguntur eo tenore, sicut ipse [sicut legitur pro remedio animarum cunctorum praedictorum, eo tenore ipse] dominus Guido episcopus praedicto coenobio tradidit, ut, [secundum abbatis qui eidem loco praefuerit jussionem] coenobitae ibi degentes Christo Domino pro [Col. 0858D] salute vivorum et requie defunctorum servientes, proprietario jure ita habeant, teneant, firmiterque possideant, ad suorum ipsiusque coenobii utilitatem dispensent, quatenus meliorando in ipsa semper ecclesia maneant, et nunquam nisi ad ecclesiae et eorum utilitatem ab ipsa recedant. Canonicorum vero congregatio, ut partem sempiternae remunerationis a Deo accipiant, pro ejus rogatu promiserunt, se talem severitatem [societatem] pro stabilitate hujus praedicti monasterii post mortem ipsius Guidonis episcopi a futuris episcopis ipsius loci petere, et hoc pro consuetudine ac lege teneri laudaverunt, qualem pro sua parte altaris et communia. Sicut enim futuri episcopi ipsius loci omnia quae canonici ex eadem [Col. 0859A] Aniciensi ecclesia in sua parte habere videntur, jurejurando conservare promiserunt, ita res hujus monasterii supra dictas, vel quae Deo propitio ibi donatae fuerunt, nullo modo a semetipsis episcopis minorari jurejurando promittant. Denique pro certiori securitate et stabilitate, ut certius credatur et firmius teneatur, a se et a suis successoribus hanc chartulam in praesentia canonicorum praefatus domnus Guido episcopus scribere rogavit. Quam manu propria inferius litterarum apicibus roborans, cunctos sanctae Ecclesiae diversorum ordinum canonicos, quorum nomina inferius descripta habentur, propriis manibus firmare praecepit; nimis enim inhonestum et indecens, atque omnibus bonis operibus contrarium [Col. 0860A] videtur, ut quod ordinatum est ad ecclesiasticam utilitatem, alter quaerat perperam fundere; et quod suo debet studio crescere, perniciose tentet praevertere. Quapropter, etc. Actum est autem hoc in Aniciensi civitate Idus Aprilis, luna XVII, anno Incarnationis 996, indict. VI, epacta XXV, concurrente VI, feliciter.

Hanc chartulam firmaverunt Guido praepositus Valentinensis Ecclesiae episcopus, Truanus decanus, Petrus abbas [Vivariensis] episcopus canonicus, Ademarus abbas canon., Guitardus abbas canon., Robertus abbas canonicus, Theotardus canon., Bofredus canon., Arnaldus, Robertus custos ecclesiae canon., Adenan. [Eddenus], Wibernus canon., etc.




ANNO DOMINI DCCCCXCVII.
S. ADALBERTUS EPISCOPUS PRAGENSIS ET MARTYR.




[Col. 0859]
VITA SANCTI ADALBERTI Auctore forte Joanne Canapario, coenobii SS. Bonifacii et Alexii in Urbe, ineunte saeculo XI, abbate.
(Apud Pertz, Monumenta Germaniae historica, IV Script., 574.)





MONITUM.

[Col. 0859B] Romae in latere montis Aventini ad Tiberim fluvium converso coenobium exstat sanctis Bonifacio et Alexio consecratum, quorum veneratione Graeci juxta ac Latini attracti, antiquitus sub utraque sancti Basilii et sancti Benedicti regula vitam monasticam egerunt. Hic Adalbertus, episcopus Pragensis, e patria profugus, sub Leone abbate monachum induit, et complures annos sanctorum virorum familiaritate usus, ex eorum denique numero Vitae suae scriptorem sortitus est. Cum enim complures episcopi et martyris Vitae exstent, ea quae omnium antiquissima et reliquarum fons praecipuus agnoscitur, intra biennium aut triennium post obitum Adalberti conscripta, auctorem habuit monachum SS. Bonifacii et Alexii, qui nomen quidem suum latere voluit, sed quem Joannem Canaparium, coenobii mox abbatem futurum, fuisse existimo. Certe monachum SS. Bonifacii et Alexii eo se prodit, quod tum S. Basilium, tum S. Benedictum Patrem nostrum [Col. 0859C] vocat; Leonis abbatis [(1) 1Kb] et fratrum de Adalberti vita et moribus judicium affert; ipse una cum reliquis fratribus Adalbertum saecularis philosophiae scientissimum esse noverat [(2) 1Kb] , et ea quae nonnisi [Col. 0860B] paucissimis monasterii fratribus innotuerant nobiscum communicat [(3) 1Kb] . Vir igitur in omnibus, quae Romae vel ante ultimum Adalberti iter contigerant, haud levis auctoritatis, scilicet qui ea aut ipse vidit, aut ab Adalberto et fratre ejus Gaudentio [(4) 1Kb] , qui sancto viro inde ab infantia fidissimus comes adhaeserat [(5) 1Kb] , a S. Nilo [(6) 1Kb] , et Leone audivit, ultimam Adalberti expeditionem et martyrii historiam a Gaudentio itineris socio, quem praecipua observantia colit, didicisse videtur.

Quae cum ita sint, nonnulli Gaudentium ipsum, quem Otto III an. 1000 Gnesensi sedi archiepiscopum imposuit, librum conscripsisse existimarunt [(7) 1Kb] , quibus quominus assentiar, animo auctoris permoveor. Nam majore charitate de Gaudentio loquitur, quam ut ipsum eumdemque fuisse credam, animo minus commoto Adalberti caedem narrat, quam ut fratrem ea scribere opiner; ideoque in eam potius sententiam inclino, ut Joannem Canaparium auctorem [Col. 0860C] libri habeam, cujus visio de obitu Adalberti infra ita narratur: Ecce in monasterio ubi ille talis (Adalbertus) nutritus fuerat, cuidam converso Joanni Canapario, talia Dominus per visum ostendit. [Col. 0861A] E summo coelo . . . . . Unius nomen, extra ipsum qui haec vidit, admodum paucissimi sciunt; alter vero erat, ut adhuc hodie ipse meminit, domnus Adalbertus, cui angelicus minister jam coelestis mensae convivia praeparavit. Hic auctorem exemplo Joannis evangelistae [(8) 1Kb] sua ipsius referre intelligimus; et modestia ea, quae monachum decet, vir nobilitate carnis praepollens et divitiis affluens, qui mona hicum habitum abrenuntians quae saeculi sunt suscepit, Joannes Canaparius [(9) 1Kb] , se quemdam conversum tantum dicit.

Joannes noster, ut auctore Miraculorum S. Alexii referente discimus, dum in saeculo erat, multos amicos propinquos et fideles sincera charitate devinxerat eumdem locum secum petere eumdemque habitum suscipere, sed nonnisi pauci eorum promissis suis steterunt. Eum non solum Scripturae sacrae et Patrum, sed etiam classicorum Romanorum, gnarum, plurimae sententiae inde decerptae, quas operi [Col. 0861B] inserendas duxit, arguunt. Leone defuncto abbas electus est [(10) 1Kb] , et an. 1002, d. 8 Martii, vetustam Eufemiani, patris S Alexii, donationem auctoritate publica transcribi jussit [(11) 1Kb] . Obiit d. 12 Octobris a. 1604 [(12) 2Kb] .

Scripsit Vitam Adalberti superstitibus Nilo [(13) 1Kb] (+ 1005), Ottone III [(14) 1Kb] (+ 1002, d. 24 Januarii) et Leone, ante iter imperatoris in Poloniam ad visendam Adalberti tumbam susceptum (a. 1000), cujus certe mentionem non facit, Gregorio V papa recens defuncto (a. 999, d. Febr. 5), quod eo in vivis degente vix praecipitem ejus animum vituperasset [(15) 1Kb] ; ideoque anno 999 librum absolvisse censendus est. Cujus suscipiendi Ottonem III auctorem tradit scriptor libelli de translatione SS. Abundii et Abundantii [(16) 2Kb] , et amicitia qua imperator Adalberto junctus erat [(17) 1Kb] , et animus auctoris in Ottonem III et II benevolus [(18) 1Kb] , rem ita se habuisse, fidem facere possunt.

[Col. 0861C] Auctor utitur stylo gravi et brevi, adhibitis tamen sententiis, quae nonnunquam ad recentioris idiomatis usum [(19) 1Kb] accedunt.

[Col. 0862A] Liber statim ut prodiit, per Italiam et Germaniam inclaruit, paucos post annos a Brunone episcopo in libro ab ipso de Vita Adalberti edito excerptus est, saeculo XI in Monte Casino et in Germania tertiam vicissitudinem subiit, tum Leoni Ostiensi, auctori translationis S. Abundii et Abundantii, Cosmae decano Pragensi [(20) 1Kb] , et aliis per eos auctoribus [(21) 1Kb] innotuit.

Editio nostra his nititur subsidiis:

1) C. ducali Guelferbytano, olim Lamspringensi, inter Helmstadienses n. 553, mbr., in 4o, saeculi XI. Textum praebet in universum sincerum, sed locis compluribus manu secunda, ejusdem tamen saeculi arrasum et depravatum, quare primaria lectione ope reliquorum codicum restituta, correctoris raro tantum rationem habui. Congruit cum eo.

2) C. regius Stuttgardiensis, olim Zwifaltanus, n. 167, vol. III, mbr., in folio maximo, saeculi XII medii, cui fol. 187-191 liber noster manu saeculi XIII [Col. 0862B] illatus est; quo V. Cl. Moseri, supremi rei scholasticae in regno Wirtembergensi consiliarii et bibliothecarii, beneficio uti mihi licuit. Eodem pertinere videtur.

2b) C. Sanctae Crucis in Austria mbr. saec. XII, in folio.

2c) C. Caesareus Vindobonensis inter codd. Hist. eccl., n. 5 signatus, mbr., in fol. saeculi XIII exeuntis.

2d) C. Zwettlensis in Austria, n. 24, mbr., saec. XIII, in folio.

3a) C. coenobii Windbergensis, a Canisio in Lect. Antiq. V, p. II, p. 332 sqq. expressus, haud amplius exstat, quare ejus loco textum Canisianum adhibui, in universum bonum, qui fere nonnisi ubi editor sententiae haud bene intellectae additis vocibus aliquibus mederi nisus erat ab anterioribus codicibus recedit. Canisii textum

3a*) Freherus in SS. Bohemicis pag. 73-84 repetivit et Basnagius in altera Lectionum editione [Col. 0862C] tom. III, p. 45 seqq., adnotationibus nonnullis auxit.---Ad Canisii lectionem

[Col. 0863A] 3b) C. Admontensis in Styria, mbr., saec. XII, in folio et

3bb) C. Claustroneoburgensis n. 707, membranaceus in fol., saec. XII, accedere videntur, quippe qui aeque ac ille et Pragensis initio Boemiam, loco Sclavoniae, scribat.

3c) C. bibliothecae Pragensis metropolitanae, mbr., saec. XIV, in fol. [(22) 1Kb] , quem, adhibitis Canisii et Bzovii editionibus, a Godefrido Henschen in Actis SS. d. 23 Aprilis, p. 178 sqq., expressum et adnotationibus instructum legimus [(23) 1Kb] , hinc inde a Bohuslao Balbino legendi ignorantia aut sponte corruptus est. Nam ut b. m. Dobrowskio tradente novimus, codex Pragensis aeque ac reliqui ferocibusque haud vero fortibusque viris habet. et glossas atque voces explicandae sententiae adhibitas textui inseri deprehendimus; caeterum codex ad nostrum 2 in compluribus locis proxime accedit.

4a) C. Admontensis membranaceus folio maximo, [Col. 0863B] saec. XII scriptus, quem industria Chmelii nostri cum editis collatum gratulamur, textum exhibet arbitrio scriptoris ita immutatum, ut nonnunquam auctorem nostrum haud amplius agnoscas. Saepe enim addit, resecat, sententias reformat, voces vocibus commutat, sed aliis locis genuinum textum satis fide exscripsit. Quod jubente Silvestro II factum esse, fortasse inde conjicere licebit, quod idem fere opus in

4b) C. Casinate n. 145 mbr. saec. XI in folio maximo (pag. 209 sqq.), Silvestro II papae ascribitur [(24) 1Kb] . [Col. 0864A] Liber a Bzovio an. 1629 editus [(25) 1Kb] et notis illustratus, cum Admontensi in universum quidem consentit, sed sua etiam habet cum ab Admontensi, tum a textu genuino diversa; nonnullis locis glossas textui infert, aliis ad Canisii lectionem proxime ac cedit. Ex isto fluxit

4b*) C. Casinas n. 110, mbr., in folio maximo, saec. XII, ubi fol. 264 sqq. vita legitur in quatuor lectiones distributa. Ejusdem ordinis esse videtur:

4c) C. bibl. Vallicellianae [(26) 1Kb] G. N. 99, fortasse idem quem ex bibliotheca S. Caeciliae Baronius [(27) 1Kb] et Bzovius laudaverunt.

5) C. regius Bruxellensis n. 9290, mbr., fol., saec. XII, olim Sancti Laurentii in Leodio, textum, qualem reliquorum codicum auctoritate stabiliendum patet, vocibus intellectu difficilioribus resectis, aliisve additis, leviter immutavit; cum editis collatus est a Bethmanno nostro.

6) C. regius Monacensis inter libros S. Emmerammi [Col. 0864B] Ratisbonensis B. 34 signatus, mbr., saec. XIV, a V. Cl. Fringer in usus nostros versus, voces et sententias integras cum aliis commutat, textum contrahit et insertis Vitae alterius particulis dilatat; in fine Miracula sancti Adalberti martyris exhibet.

In tanta codicum varietate [(28-29) 1Kb] , cum textum genuinum nonnisi in 1, 2, 3, haberi pateret, praecipua tantum loca quibus reliqui ab eis dissentiunt adnotanda esse duxi.



INCIPIT PASSIO S. ADALBERTI MARTYRIS CHRISTI [1 1Kb] .
[Col. 0863]

[Col. 0863D] 1. Est locus in partibus Germaniae, dives [2 1Kb] opibus, praepotens armis ferocibusque [3 1Kb] viris [4 1Kb] , quem incolae Sclavoniam [5 1Kb] cognomine [6 1Kb] dicunt. Hujus [7 1Kb] maxima pars infidelitatis errore praeventa, creaturam pro Creatore, lignum vel lapidem pro Deo colunt; plerique vero nomine tenus [8 1Kb] christiani, ritu gentilium vivunt; quibus [9 1Kb] causa periculi fit res salutis. Nonnulli tamen ex eadem gente et bene credunt et pro spe futurae mercedis bona opera agunt. Igitur in illis [10 1Kb] finibus, ubi christianitatis religio pulcherrima floruit, erat vir Zlaunic [11 1Kb] nomine, potens in honore et divitiis, amore justitiae ac operibus misericordiae perrarus [12 1Kb] civis; vir magnus [Col. 0864D] inter cunctos [13 1Kb] ejus terrae habitatores, auro et argento locupletissimus, inter delicias fidus custos divinae legis, ambulans [14 1Kb] sollicite juxta praecepta sacerdotum, carus toto [15 1Kb] populo, sed propriae amicus pauperum. Hic accepit uxorem dignam generis sui, et ipsam honestis moribus plenam; quae audiendo [16 1Kb] verba vitae plus sitivit, et [17 1Kb] eadem operando famem [18 1Kb] non explevit; nec delectabatur matronarum pompis, nec auro lapidibusque preciosis, pro minimo ducens, quae stulti maxima putant. Sancta erat moribus, sancta sermonibus, fortis ut dicunt in jejunio, familiaris Deo in oratione; mater lugenti pupillo, peregrino et viduae gratissima soror. [Col. 0865A] Pro his ergo et his similibus, quas ambo egerant, virtutibus honoraverunt eos nobiles et divites et coluerunt maximae pauperum turba [19 1Kb] .

2. Itaque cum de tam praenobili conjugio sancta proles merito foret nascitura, inter magnanimos juvenes quos procreaverant, natus est illis puer (an. 956) speciosior cunctis; cui post in sacri baptismatis lavacro [20 1Kb] datum est nomen Woytech [21 1Kb] . Iste quantus esset futurus cum ignoratum fuerit, parentes pepercerunt formae ejus, et prae nimia pulchritudine quam habuit destinaverunt eum seculo. Quicquid autem pius [22 1Kb] error, verum [23 1Kb] mala venia, parentum in hoc deliquid, mox culpae proditor coelestis irae gladius correxit. Cerneres namque infantuli corpusculum subita magnitudine excrevisse, et prae [Col. 0865B] nimia inflatione ventrem toto corpore majorem; sic in horas majore dolore addito, periculum mortis imminere coepit. Turbantur parentes; decurrunt ubertim lacrimae patris, et curvis unguibus lacerat ora pallida nutrix; stant [24 1Kb] moesti fratres; saevit dolor inter viscera matris, nec vox, nec animus, nec color certa sede manent. Tandem sub ipsa morte confugiunt ad pium et misericordem Dominum, et quae pro hominum necessitate plus omnibus sanctis succurrere solet, matrem Domini appellant. Inde veniunt ad templum cum magna humilitate ac dejectione cordis; ponentesque puerum supra altare sanctae Mariae, votum placabile voverunt eum Domino. His ita actis [25 1Kb] , aversa est indignatio Dei, et extenuato ventre puer pristinae redditur pulchritudini [26 1Kb] .

[Col. 0865C] 3. Parentes vero, qui causa hujus mali erant, poenitentia ducti glorificaverunt Dominum, qui pro melioratione hominum irae suae flagella disponere novit. Puer autem [27 1Kb] proficiens aetate et sapientia, ubi tempus erat, christianis imbuitur litteris; nec egressus est domum patris, donec memoriter didicit psalterium. Proinde pro discendis liberalibus [28 1Kb] studiis misit eum pater ad archiepiscopum Adalbertum (an. 972), qui ab eo, quod verbis docuit, moribus et vita nusquam recessit. Praeerat autem idem sacrae urbi, quae latine virginum civitas [(30) 1Kb] , graece Parthenopolis vocatur; urbs quondam nota populis, et una ex magnis urbibus, dum primus Otto sceptra [Col. 0865D] regalia rexit; nunc autem pro peccatis [(31) 1Kb] semiruta [Col. 0866A] domus, et malefida statio nautis (VIRG. Aen. II, 23). Ipso tempore erat [29 1Kb] magister scolarum Octricus [30 1Kb] quidam philosophus, sub quo turba juvenum et librorum [31 1Kb] copia multa, nimis crescente studio, floruerunt. Ergo archiepiscopus ille puerum cum magna caritate suscipiens, dat sibi confirmationem sacrosancti crismatis, et suo nomine Adalbertum appellans tradidit scolis. Aderat sibi discenti spiritus semper individuus [32 1Kb] comes, et cucurrit [33 1Kb] divite vena ingenium, ratio [34 1Kb] et sensus.

4. Toto autem tempore scolaris studii non emulatus fuerat facientes iniquitatem, nec stetit in consilio eorum, quibus erant [35 1Kb] inutilis [36 1Kb] actus et puerilia negocia; sed mox ubi longius aliquid [37 1Kb] positus magister ei locum praebuit, occultis itineribus ad [Col. 0866B] sanctorum martyrum domicilia confugit. Ibi [38 1Kb] secundum mensuram temporis orationum vota [39 1Kb] persolvens, rursum ante occursum magistri loco suo resedit. Noctibus quoque, ut opus suum bonum ab humanis laudibus occultaret, circuit pauperes, debiles et caecos, quibus secundum modum miseriarum amica solamina praestat. Verum ne a bonae operationis studio cessaret, pater et ejus optima mater omnia [40 1Kb] sufficienter dederunt. Quin et magistro suo aurum et argentum et [41 1Kb] quaecumque [42 1Kb] oculis hominum dignissima erant offerentes, karo filio [43 1Kb] doctrinam magno precio emerunt. Ille vero indefesso cursu ad omne virtutum exercitium semet ipsum semper extendens, inter suos collegas pulcherrimus processit. Recessu magistri, [Col. 0866C] quando caeteri inanibus ludis et joco laborem legendi sibi minuerunt, ille vero [44 1Kb] Davitici nectaris mella degustans, spiritali risu se solatur. Quando illi prandentes in angulis scolae dulcia obsonia magistro furantur, ille furtivas orationes dominae suae [45 1Kb] [(32) 1Kb] mittens, angelicam dapem sibi mercatur.

5. Videamus nunc inter alias virtutes quas habuit [46 1Kb] , sanctae simplicitatis quam ditissimus erat. Quadam die dum iret de scolis, unus qui erat socius itineris, praetereuntem puellam humo prostravit, et causa ludi eum desuper projecit. Concurrunt scolares, et quidnam foret acturus, cum ingenti chachinno expectant. Ille vero quia vestitam virginem [Col. 0866D] tetigit, o bona stultitia [47 1Kb] ! jam se nupsisse verissime [Col. 0867A] [48 1Kb] credidit. Inde erigens se [49 1Kb] de invisa virgine, dedit se bene simplex puer in amarissimas lamentationes, atque continuo imbre oculos humectans: Heu me! nupseram [50 1Kb] , inquid, et criminis machinatorem digito monstrans: Hic me nubere fecit! Haec et his similia Deo plenus infantulus jam tunc agendo, multorum oculos in se defixit [51 1Kb] , mirantium ejus acta ac dicentium: Benedicens benedixit hunc puerum Deus, qui infra limina puericiae adhuc positus, ad optima quaeque sic arduus surgit. O ter quaterque beatus, si haec humanitatis studia tota devotione adimpleverit, et arrepti operis cursum congruo exitu terminaverit! Quibus vero cognitus erat pater et ejus mirifica mater: Non est mirum, aiunt, si tantus est de tantis parentibus ortus. Patris justitia floret in [Col. 0867B] eo, et maternae pietatis imago in purpureo pectore vernat. Quot annis studuit, incertum est; sed quia saecularis philosophiae [52 1Kb] sat scientissimus erat, novimus omnes. Quem Dominus, credo, ad hoc humanae philosophiae [52 1Kb] studere voluit, ut post divinae sapientiae montes faciliore gressu scandere posset; aut pocius saeculi amara parvulus potare debuit, ut post vir factus Dei dulcia avidiore animo hauriret.

6. Post haec magister scolarum [53 1Kb] imperatoris servitio ascriptus, accessit in regiam curtem (an. 981). At archimandrita [54 1Kb] Adalbertus [55 1Kb] debitum naturae persolvens, ex hoc pelago ad littora sempiternae beatitudinis transvolarat. Alumnus autem ille patriam carosque propinquos revisens, sub sacrae civitatis Pragae episcopo [56 1Kb] arma christianae miliciae militaturus [Col. 0867C] assumpsit. Nec multo post cepit languor pessimus eundem episcopum, et detestabili fine clausura vitam venit ei ultima dies (an. 982). Nam in extremo anhelitu, cum tamen adhuc magna pars animae superstes foret, astantibus, quorum ille adolescens [57 1Kb] unus erat, hanc fabellam [58 1Kb] aegra [59 1Kb] voce retulit: Ei [60 1Kb] mihi! qualis eram et quantum diversus [61 1Kb] ab illo (VIRGIL., Aen. II, 274), qualem me nunc esse vellem! Ei me miserum! perdidi dies meos; jam poenitentiae fructus nusquam [62 1Kb] ! Perii [63 1Kb] ! Ubi nunc honor meus et inanes diviciae? O caro putribilis et esca vermium, ubi nunc gloria et pulchritudo vanitatis tuae? Decepisti me, decepisti, fallax saeculum, promittens mihi annosam aetatem, et ecce! insperatae mortis gladio ut male interemisti animam meam! Sed [Col. 0867D] meum scelus utcumque veniabile tamen [64 1Kb] erga pium Dominum foret, nisi quod [65 1Kb] commendatae plebis scelera ad cumulum miseriarum accedunt [66 1Kb] . Voluptates enim et desideria eis pro lege erant; nec prohibui furentem, nec prohibere potui sponte [67 1Kb] pereuntem populum, [Col. 0868A] qui adhuc hodie nil sciunt vel faciunt, extra quod digitus [68 1Kb] satanae in eorum cordibus scripsit. Ve mihi, quia silui! Hoc est, quod dolet, et dolebit in aevum. Nam ecce! dirae mortis victima in infernum recta via proficiscar, ubi vermes mei non morientur, et ignis meus ardebit in aeternum, et ultra! Sic ait et citius dicto [69 1Kb] (VIRGIL. Aen. I, 142) obdormivit; factusque est planctus magnus super eum. Timuerunt autem [70 1Kb] timore magno, sed prae omnibus adolescens [71 1Kb] . Adalbertus, qui his diebus deliciosus miles erat. Nocte eadem [72 1Kb] sacco indutus cilicino et caput cano cinere respergens, singulas circuit ecclesias; pauperibus quoque quae habuit large dispergens, se et causam suam precibus Domino commendavit. Ipsi autem episcopatus honorem jam tunc aliqui tacitis repromissionibus, nonnulli [Col. 0868B] publico sermone promiserunt.

7. Post mortem vero episcopi non longe ab urbe Praga factus est conventus desolatae plebis una cum principe illius terrae; et fit diligens inquisitio, quem pro illo ponerent. Responderunt autem omnes uno ore: Et quis alius, nisi indigena noster Adalbertus, cujus actus, nobilitas, diviciae ac vita cum honore concordant? Hic quo ipse gradiatur optime novit; hic etiam ducatum animarum prudenter amministrat. Eodem die dominico, quando haec electio facta est, quidam validissimo demone raptus fertur in ecclesia [73 1Kb] ubi sedes episcopalis est; et coepit palam confiteri mala [74 1Kb] sua, quorum sibi conscius erat. Tunc convenerunt ministri dominicalis mensae, orantes pro eo et sacris verbis inimicum persequentes. Exclamavit [Col. 0868C] autem per os illius impurissimus daemon dicens: Quid mihi ac vobis? Venistis detrudere me de hoc habitaculo meo! Quid prodest jactare vos inania verba? Ego illum, qui sessurus est in ista sede, valde timeo; ubicumque eum video vel audio, non ausus sum stare. Et continuo spumans demon murmura et horrisona verba ingeminat; et diris dentibus diu infrendens, ad ultimum exivit homine sano. Die postero ante ortum solis venit nuncius dicens, quia heri domnus Adalbertus consensu [75 1Kb] publico electus est in episcopum. Concurrunt populus cum clero glorificantes et gratias agentes Domino, quia volens nolensque nequam spiritus confessus est electionem illius.

8. (An. 983.) Rediens interea de Sarracino [76 1Kb] bello, [Col. 0868D] adiit Veronam [77 1Kb] imperatorius apex, scilicet Otto secundus, cui fuit manus in praelio fortis, in parvo corpore maxima virtus; augustus melior bono patre, et ut fama meminit, per omnia cesar christianissimus. Idem tunc victor et victus pro recolligendo [78 1Kb] [Col. 0869A] milite huc venerat, volens ultum ire damna victoriae, sed nesciens, quia mors eum proxima pulsat. Ad hunc ergo Sclavonica [79 1Kb] manus perrexit, ferens legationem de parte [80 1Kb] ducis, et obtulit electum episcopum, rogans ejus manu popularem confirmari electionem. Non minus imperator eorum dignae peticioni adquiescens, dat ei pastoralem virgam; et, cujus suffraganeus erat, Mogontino archipraesuli in episcopum direxit consecrandum. Consecratus ille (Jun. 29) festo amicorum domini nostri Jesu Christi, Petri et Pauli, multo comitatu equitat in dulcem patriam. Equus autem cujus tergo insederat, non more frementium equorum nec properis [81 1Kb] cursibus gradiebatur, neque auro et argento portat fulgentia frena; sed in rusticum morem torta canape [82 1Kb] ora [Col. 0869B] strictus, incessit ad arbitrium sedentis. Ventum est ad sanctam civitatem Pragam, ubi dux praecluus [83 1Kb] Wencezlaus [84 1Kb] quondam regnum tenuit, ac in Dei servitio vivere suum egregie perduxit; postea vero sub impii fratris ferro nobile martyrium consummans [85 1Kb] , manifestis inditiis ac ingentibus usque hodie miraculis sua merita probat. Ibi tum [86 1Kb] novus ille pontifex vincla pedum solvens, nudo pede intrat urbem; hinc humili et contrito corde orationis jura persolvens, magno gaudio civium episcopalem cathedram obsedit.

9. Erat autem cunctis diebus pontificatus episcopii sui piae ac fideliter serviens Domino, sed [87 1Kb] multo tempore [88 1Kb] ac [89 1Kb] inproficuo [90 1Kb] labore christianitatis normam exercens in populo. Res ecclesiasticas [Col. 0869C] sub aequa divisione distribuit in quatuor partes; primam partem pro necessariis vel ornatibus ecclesiae; secundam canonicorum [91 1Kb] , commoditatibus [92 1Kb] asscripsit; terciam vero in agmina pauperum proflua miseratione expendens, ultimae partis summulam pro suis usibus servat. Praeterea [93 1Kb] omni die festo plurimos [94 1Kb] pauperes elimosinarios [95 1Kb] ad misericordiae opera vocat, quae eis necessaria erant affluente copia ministrans. Item cotidianis diebus ter quaternos [(33) 1Kb] habere solitus erat, quos in apostolici nominis honorem dape et potu saciat [96 1Kb] Raro autem extra festum aliquod [97 1Kb] vidit eum meridianus sol manducantem, et numquam media nox somno indulgentem. Stat lectus paleis [98 1Kb] [Col. 0870A] plumis et ostro rigidus [99 1Kb] , die oculos hominum pascens; nocte vero aut habuit fratrem Gaudentium aut caecum natum [100 1Kb] , extra quos suo cubili amicissima familiaritate junctos, et se tercium, nemo quartus recubuit in una domo. Ipsi vero nuda humus, vel lene [101 1Kb] cilitium, et lapis pro capitis sustentaculo, somnum dabant. Numquam saturo ventre ivit [102 1Kb] dormitum, et nondum expleto sopore, surgit ad solitae orationis convivia. Corpus vero et corporis incentiva acerrimis attriverat jejuniis, nec [103 1Kb] ulli [104 1Kb] umquam voluptati animum dare volebat. Parva quies oculis et nulla venia est defectis pedibus.

10. Lustraverat enim carcerem [105 1Kb] et [106 1Kb] carcere positos, quorum longa series et infinitum agmen [Col. 0870B] erat. Nulli plus nota propria domus, quam sibi erat, quis, quo nomine et in qua parte cubaret infirmus, aut quot capita rediviva salus vitae, quot fatalis hora mitteret laeto. Quorum omnium post pia obsequia [107 1Kb] , si seminis tempus erat, ad campum decurrit, et sacione peracta unde viveret [108 1Kb] , propriis manibus se laborasse gaudebat. Hinc viator intrepidus aderat sacris aedibus; saepius Domino precator importunus caelestes fores pulsat: nunc longis genuflexibus [109 1Kb] , orationem protrahit, nunc aegra [110 1Kb] suspiria cordis multo flumine rigat [111 1Kb] . De [112 1Kb] completorio usque ad primam non exiit sermo [113 1Kb] de ore ejus, et ad [114 1Kb] instar monachicae professionis nocturna silentia servat. Post primam pastoralibus causis studia sua impendit [115 1Kb] , audiens diligenter, quid cum praedato [Col. 0870C] paupere peregrinus et vidua ejularent [116 1Kb] . Quando autem exteriore cura vacabat, usque ad missae celebrationem Davidicis utitur colloquiis. Homini non locutus est verbum, quamdiu dominicae [117 1Kb] mensae [118 1Kb] infulatus astitit et supra sancta sanctorum immolat angelicum panem. Post aut opera manuum laborat, aut cum caris capellanis sacrae lectionis cibaria degustat [119 1Kb] . His ociis longum diem, talibus negotiis totam [120 1Kb] ducere noctem. Hi sibi mores, hoc studium, haec erat meta vivendi.

11. Post [121 1Kb] completorium cum solitis orationibus incubaret, quidam pauper, cui nil praeter vitam et membra impius latro reliquit, miseris ululatibus templi ostia pulsat. Quo audito cum de erogatis [Col. 0871A] opibus nulla [122 1Kb] superfuissent, coepit curiosius excogitare, quid illi dare posset; et cum nihil aliud occurreret, ingressus cubile, quod solum habuit tulit inde sericum pulvinar, cui abstrahens sericum, plumas [123 1Kb] circumquaque per domum respersit; deinde ad jacentis mendici clamorem recurrens, inanem purpuram in rugas complicavit [124 1Kb] , et per coeuntium [125 1Kb] januarum foramina emittens, hoc fertili dono manum pauperis accumulavit. Cujus furti [126 1Kb] auctor cum lateret, cumque Myzl [127 1Kb] domus suae camerarius [128 1Kb] hoc inter pueros asperius requirere [129 1Kb] vellet, prohibuit eum dicens: Nequaquam inimicus homo hoc [130 1Kb] fecit, sed qui indigens erat, forsitan pro explenda necessitate assumpsit.

12. Inter haec sancta opera non desierat pluere [Col. 0871B] praedicationis verba; nec sibi solum bonus, nec nisi cum pluribus [131 1Kb] coelestium gaudiorum particeps esse voluit; singulis [132 1Kb] compassione proximus, et prae cunctis in contemplatione suspensus; sic alta petens, ut proximorum infirma non despiceret; sic infirmis [133 1Kb] proximorum congruens, ut alta petere non desisteret; sic discretionis artem servare novit, ut esset in eo et juste consulens misericordia et pie saeviens [134 1Kb] disciplina. Ipsi autem contraria voluntate ad carnalem sensum lapsi [135 1Kb] , bonum pastorem sequi noluerunt. Novo quippe modo cum essent coelestibus bonis pasti, peccatorum fecibus explebantur. Ille [136 1Kb] spiritalibus adjutoriis caulas [137 1Kb] suas praemunire instat; illi destruere, quod fecit, diabolicis impugnationibus festinant. Ille a captivitate daemonum [Col. 0871C] et viciorum populum liberare parat; illi eo arcius se in omni peccato obligare non cessant. Vidit ergo episcopus, quia divinis legibus adversum ire omnibus modis festinarunt [138 1Kb] ; vidit, quod obdurato corde in Deum grandia quaeque et nova scelera adimplere meditantur; vidit optimae gubernationis frustrari lacertos, plus etiam obesse sibi quam populo prodesse. Deflet [139 1Kb] ergo peccatum, et amarissimo luctu prosequitur dampna perditae gentis. Ad ultimum cogitat, melius esse relinquere quam in caeco et sponte pereunte populo operam perdere. Quod maxime de tribus causis actum esse dicunt, qui hujus rei ordinem ipso narrante comperierunt. Prima et velut principalis [140 1Kb] causa propter plures uxores unius viri; secunda propter detestanda conjugia [Col. 0871D] clericorum; tertia propter [141 1Kb] captivos et mancipia [Col. 0872A] christianorum, quos mercator Judaeus [142 1Kb] infelici auro emerat emptosque tot episcopus redimere non potuit. In somnis quoque apparuit ei Dominus, suscitans eum et de lento sopore surgere jubens. Inquid ille: Quis es tu tam imperiosae auctoritatis, vel cujus rei gratia quietem frangere jubes? Respondit: Ego sum Jesus Christus, qui venditus sum; et ecce iterum vendor Judaeis, et tu adhuc stertis [143 1Kb] ? Ille expergefactus, secum tacito corde pertractat, quidnam haec visio vellet. Admovet solvendae quaestiunculae socium [144 1Kb] elegantem virum Williconem. Hic honore praepositurae praeerat caeteris, hunc vir sanctissimus omnium consiliorum suorum participem fecit. Cui cum suam visionem exponeret, respondit in [145 1Kb] propria verba et cogitationes ille [Col. 0872B] mitissimus heros: Quando venduntur christiani Judaeis, hanc venditionem patitur [146 1Kb] ipse Christus, cujus nos [147 1Kb] corpus et membra, a quo movemur et sumus.

13. Haec sanctus episcopus aequa lance perpendens, et ab imo cordis longa suspiria trahens, amplius stare [148 1Kb] timuit; sicque consilio doloris accepto. venit Romam (an. 989), et apostolicae sedis pontificem [(34) 1Kb] , quid in tanto suo populique discrimine foret acturus, gemebundis [149 1Kb] questibus [150 1Kb] inquirit: Commendatus, inquid, mihi grex audire me non vult, nec capit sermo meus in illis, in quorum [151 1Kb] pectoribus daemoniacae servitutis imperia regnant; et ea regio est, ubi pro justo virtus corporis, pro lege voluptas [152 1Kb] dominatur (Joan. VIII, 37). Ad haec apostolicus: [Col. 0872C] Fili, inquid, quia te sequi nolunt, fuge quod nocet. Operae precium est enim, si cum aliis fructum agere non potes, vel te ipsum non perdas. Quare meo consilio arripe tibi ocia contemplationis, et sede inter eos, qui vitam quietam in studiis dulcibus et salubribus agunt. Hac itaque velut divina responsione animatus cum ad futura sanctorum gaudia ardenti desiderio anhelaret, statuit secum natale solum notioresque [153 1Kb] populos derelinquere. Vult pro Domino peregre proficisci, atque velut sub alio sole inopem ducere senectam. Omnia dura et aspera pro dilecto Jesu dulcia sibi visa sunt; pro divite Christo angustam pauperiem pati, non tam labor quam ingens amor erat. Post hanc suae mentis deliberationem [154 1Kb] argentum pauperibus large distribuens, episcopalem [Col. 0872D] cameram evacuat [155 1Kb] .

[Col. 0873A] 14. Erat autem ipsis diebus Romae imperatrix augusta Theuphanu [156 1Kb] , mater ejus qui modo regnat [157 1Kb] tercius et Deo juvante maximus Otto (an. 989 990); cui pia cura circa pauperes cum summatibus viris, et bene quaerentibus Christum sincerissima dilectio fuit. Haec comperto, quod gratia orationis exulans ille usque Hierosolimam pergere vellet, clam [158 1Kb] venire illum fecit, et [159 1Kb] argenti tantum, quantum juvenis Gaudentius vix levare posset, pro viatico accipere fecit. Quod [160 1Kb] eadem consequenti nocte pauperibus fideliter divisit, atque ab uno denario totum expendens, nil sibi retinuit. Deinde pueris remissis in patriam, mutat habitum; et asinum [161 1Kb] pro portandis oneribus mercatus, cum tribus numero fratribus socium iter assumpsit. Habens [(35) 1Kb] itaque [Col. 0873B] animum Hierosolimis sepulcrum Domini visere, venit ad montem Casinum [162 1Kb] , in cujus cacumine monasterium sedet [163 1Kb] , quod in hoc loco primus construere coepit beatissimus pater, monachorum flos et gloria [164 1Kb] , Benedictus; ibi quoque [165 1Kb] , ut Gregorii mellifluum os [(36) 1Kb] sonat, ultimam partem vitae deguit, et verae religionis exemplar omnibus, qui in Christo pie vivere volunt, digito conscripsit. Hic tum licet agnitus non fuisset, tamen Domino quod futurum erat providente, honorifice hospitio susceptus est. Post paucos autem dies cum iter coeptum agere vellet, accessit ad eum illius loci abbas [(37) 1Kb] , et cum ipso admodum inlustres viri, haec consilia velut ab divina arce [166 1Kb] ferentes: Viam, inquiunt, quam acquirendae beatitudinis causa coepisti, longe est a recta [Col. 0873C] via et ab illa quae ducit ad vitam. Perplexitatibus quippe fugacis saeculi carere magni animi est; sed cotidie loca nova mutare minus laudabile est. Sicut enim hiberni maris inconstancia malum nautis, ita vagacio de loco in locum periculum suis sequacibus minatur. Stare autem loco et supernis usibus eo liberius perfrui, non nos, sed praecepta majorum virorumque fortium exempta tibi dicunt. Quod consilium providus heros non secus quam divinitus datum accipiens, ibi finem laboris et errabundae vagacionis ponere cogitavit [(38) 1Kb] .

[Col. 0874A] 15. Haec eo cogitante, frustratur [167 1Kb] eum Deus, volens, dilecti hominis desideria aliquantulum dilatare, ut quanto nunc amara primum et labore parta [168 1Kb] tanto post dulciora fuissent. Nam cum ibi monastica lege vivere vellet, cumque [169 1Kb] a minimo usque ad maximum omnes hoc libentissime vellent, repente attonitas terribile verbum transverberat aures: Et bonum est [170 1Kb] , inquiunt, ut stes nobiscum. Hic monachicum induas habitum; hic Deo placiturum vivere ducas [171 1Kb] ; nostras quoque ecclesias novo opere constructas, cum sis episcopus, sacrare [172 1Kb] potes. Quo audito [173 1Kb] , ille heros jam dudum intra se turbatus, haec ira dictante reddidit: Utrum me hominem vel asinum putatis, ut cum amota filiorum cura episcopus esse desisterem, nunc sub nomine episcopi vestras domus [Col. 0874B] consecrarem? Nec mora, ivit [174 1Kb] deorsum per montis convexa, et quasi duorum [175 1Kb] dierum itinere acto, ad magnum virum Nilum [(39) 1Kb] perrexit, cujus nobile meritum in monastico ordine velut novus lucifer in aetherio [176 1Kb] axe refulget; sub quo etiam duce ac divinae artis magistro discipulorum plurima manus Deo militarunt [177 1Kb] . Hi vero omnes propriis manibus victum quaerentes, secundum regulam sancti [178 1Kb] patris nostri [179 1Kb] Basilii coelestibus vestigiis innituntur. Hac fama ductus, aggreditur sanctum senem, et provolutis genibus diu profudit lacrimas, quaerens ab illo [180 1Kb] responsa et amica solacia. Quem intuitus domnus abbas Nilus, cujus meriti in conspectu Domini viveret, jam in primo sermone cognovit; qui et usque hodie [(40) 1Kb] ita amore Christi ferventem [Col. 0874C] non meminit se vidisse aliquem juvenem. Et recepissem te, inquit, dulcis [181 1Kb] nate, nisi haec susceptio mihi meisque nocitura, tibi tamen minime esset profutura. Etenim ut iste habitus et [182 1Kb] barbae pili testantur, non [183 1Kb] indigena sed homo Graecus [184 1Kb] sum. Terra autem quantulacumque est, quam ego et mei mecum incolunt, illorum [185 1Kb] [(41) 1Kb] , quos tu bene fugis, propria est. Si, quod Deo volente nimis vellem, una nobiscum cohabitaveris, tollunt illi [186 1Kb] quae sua sunt; ego cum caris filiis expellor [187 1Kb] totus, tu de [188 1Kb] incerta re plus incertus eris. Quin immo accipe patris consilium, [Col. 0875A] et unde digressus es, repete urbem Romam. Quo cum angelo bono te ducente perveneris, domnum abbatem [189 1Kb] Leonem nobis amicissimum ex nostra omniumque persona salutes, atque epistolam nostram feras in haec verba: aut te apud se, quod plus volo, retineat, aut si ei difficile apparet, ad abbatem sancti Sabae mea vice commendet.

16. Hac spe confirmatus, regreditur ad sacratam arcem, urbium dominam et caput mundi Romam. Inde, cui monasterio abbas Leo praefuisset, diligenter inquirens, ad sanctorum limina Bonifacii et Alexii [(42) 1Kb] monstrante populo perductus est. Postquam [190 1Kb] ingressus est et cum abbate datur copia fandi (VIRGIL. Aen. I, 520), obtulit salutationem et litteras quas miserat abba Nilus. Quibus perlectis, ut ex longo [Col. 0875B] usu spiritum probare doctus erat, priusquam recepisset illum, arguta arte cuncta explorat. Primum coepit indignationem simulare; quis, qua mente praeditus esset, averso vultu indagare, aspera et dura illi praedicens, cunctaque archana mentis ejus sagaci ingenio perquirens. Justum vero ac tenacem propositi virum (HORAT. Od. III, 3) nec dira hominis responsio frangere valuit, nec venientia temptamina [191 1Kb] a semel arrepta voluntate revocare potuerunt. Abbas vero Leo ubi non solum [(43) 1Kb] avertere a suo proposito, sed etiam dira praedicando plus accendere poterat, accepturum se fore illum pollicetur. Statuit autem, domnum apostolicum cum humiliato antistite prius convenire, ut quicquid agendum foret, tanti patris sententia suorumque cardinalium consilia deliberarent. [Col. 0875C] Post haec rite peractis omnibus, qua die Dominus [192 1Kb] discipulorum suorum pedes lavit [193 1Kb] ac lintheo extersit, monachilem habitum sanctus ille [194 1Kb] episcopus accepit. Sabbato sancto, quando baptizati catecumini [195 1Kb] criminalibus [196 1Kb] vinclis solvuntur, soluta est et ipsi capite [197 1Kb] pendens cuculla. Hinc secundum regulae morem fratrum numero addictus, quaerendum angusto calle [198 1Kb] coepit ardentius cupere Christum. Duo autem ex fratribus qui cum eo erant, jam dudum videntes quia se monachum facere vellet [199 1Kb] , non bene relicto [200 1Kb] clipeo [201 1Kb] (HORAT., Od., III, 7, 10) fugam dederunt. Solus vero Gaudentius exemplo constantis viri remanens [202 1Kb] , cum beato viro monachatum atque probabilem conversationem consecutus est; qui etiam sibi carne et spiritu duplex [Col. 0875D] germanus, et ab infantia semper fidissimus comes [203 1Kb] adhesit.

[Col. 0876A] 17. Ipse vero omni oboedientia ac humilitate ambulans inter fratres, contra bella temptantium viciorum intrepidus tyro accingitur. In cogitationibus suis ad humilem confessionem semper confugiens, quassatae mentis archana spiritalibus viris pandere non cessavit. Cessante vero temptationum imbre, in novam messem virtutum floruit, ac post viciorum victoriam solito clarior eluxit. Processit ergo ut lux splendens, et crevit usque ad perfectum diem (Prov. IV, 18). Obedientia, qua donavit eum suus [204 1Kb] abbas, hujuscemodi erat, ut coquinae fratrum aquae [205 1Kb] ministratorios [206 1Kb] usus humero apportaret, manibus quoque eorum lavandis simile obsequium ageret. Sic se cunctis fratribus servire laetatur. Nec moratur interea aemulus hostis, nunc aperto bello, nunc latentibus [Col. 0876B] insidiis hominem Dei inpugnaturus. Et cum testacia [207 1Kb] vasa nunc aqua, aliquando vino plena portaret, praedictus hostis callido astu lapsus parat, ac ut confracta in partes spargerentur efficiens, sacri viri faciem ingenti rubore perfudit [208 1Kb] . Haec dum multociens fierent, et ipse tot vicibus veniam prostrato corpore peteret, tandem ultor ejus confusionis respexit ad haec negocia Deus [209 1Kb] . Nam una dierum cum fratrum mensae apportaturus foret merum, offenso pede corruit ipse super vas, et vas ingenti cecidit super marmora lapsu. Audit a longe pater monasterii, cunctique fratres per ordinem, quomodo labitur ille heros, nescientes, quia hunc casum prosperrima adversitas comitaretur. Ita enim vas sanum et vini porcio non minuta repperitur, ac si nulla facta foret [Col. 0876C] ruina. Item nobilis quaedam [210 1Kb] femina [(44) 1Kb] monasterium hoc causa orationis ingreditur; et cum caritatem ibi facere [211 1Kb] jussa [212 1Kb] foret, jam septem annis panem se non gustasse profitetur. Ille vero hunc abstinentiae morem pro infirmitate adhaesisse ei recognoscens, allato pane salutiferae crucis signaculum impressit, ac deinde prandenti matronae eum apponens: In nomine Domini mei Jesu Christi, filia, inquid, manduca [213 1Kb] panem. Non licet tibi sanctam caritatem violare; pro ejus enim amore hoc parum prandii accipere jussa es. Ad hanc vocem credula mulier panis munera degustans, cum gratiarum actione regreditur in domum suam. Exhinc ergo communi cibo usa, rem novam sibi contigisse civibus narrat; ac glorificat vox omnium dominum Deum. [Col. 0876D] Nec [214 1Kb] praetereundum est, qualiter cujusdam Johannis filiam, qui nunc Urbis praefectus esse dinoscitur [Col. 0877A] [(45) 1Kb] , atrocissimus febrium dolor vexare coepit. Quam cum homo Dei sacratissima sua manu tangeret, omnis languor corporis ejus imperio abscessit.

18. (An. 994.) Archiepiscopus vero Mogontinus beati praesulis gregem sine pastore ire conspiciens, misit legatos cum litteris, per quos domnum apostolicum de sancti viri reditu interpellat. Factaque est Romae sinodus [(46) 1Kb] pro hac causa; et oritur utrimque litigium grande, ex una parte eorum qui monachum perdere timuerunt, ex alia eorum qui pastorem suum cum auctoritate quaesierunt. Cumque invicem pugnantibus sententiis utraque pars diu decertaret [215 1Kb] , tandem dubiam nunciorum primas vix promeruit victoriam. Hic ipse primas frater erat [Col. 0877B] ducis, cujus terrae qui exigebatur episcopus praefuit [(47) 1Kb] . Tum apostolicus non tam voluntate quam jure Dei permotus, talia respondit: Reddimus quod juste quaerunt, quamvis de bono patre jam degenerassent filii, et dabimus eum hac lege: Si audierint eum, teneant cum Dei benedictione, faciantque sub eo fructum centuplum. Si autem a consueta iniquitate sua recedere nolunt, hic noster absque periculo sui capitis malorum consorcia declinet. Haec ubi dicta dedit, finita est sinodus; et soluto coetu, redierunt quisque in domum suam. Abscedunt legati, monachis tristibus, et laeto animo ac magna exultatione. Cumque emenso itinere Pragam venirent, eunt ei obviam omnis aetas et sexus, et quasi cum ingenti [216 1Kb] gaudio acceperunt eum. Dant manus ac promittunt omnia [Col. 0877C] [217 1Kb] , velut qui de sua reversione opido gauderent [218 1Kb] , secundum ejus praecepta priorem vitam plenissime emendare vellent [219 1Kb] .

19. Sed paulo post cepit eos [220 1Kb] ignava [221 1Kb] mollicies, et neglectis praedicationibus itur in omne nefas. Veterum quippe viciorum recordationibus praeventi, in carnalem partem relabuntur, et pereunt labor pastoralis et diligens cura boni patris. Inter haec luctuosum et miserabile crimen exoritur (VIRG. Aen. IV, 226). Mulier cujusdam nobilis cum clerico [222 1Kb] adulterasse publice arguitur. Quam cum more barbarico parentes dedecorati conjugis decapitare quaererent, fugit illa per celeres auras, donec voce et cursu usque ad optatum pervenerat episcopum. Volens autem de illorum manibus mulierem liberare, [Col. 0877D] clausit eam in monasterio sanctimonialium, quod sub vocabulo et veneratione sancti Georgii consecratum, firmissimis moenibus vallatur [223 1Kb] . Clavim vero [Col. 0878A] ecclesiae custodi fideliter commendat, credens, ut femina inter feminas solacia doloris et sub altaris defensione vitae securitatem haberet. Crimen quoque in se referre voluit, ut se sceleris auctore magnum aliquid fieret: scilicet [224 1Kb] ut per [225 1Kb] poenitentiae fructus aut illam vitae servaret, aut ambo simul jussi morerentur [226 1Kb] . Qua voluntate quia martyrii coronam exposcens erat, adimpleret utique quod voluit, nisi eum prudenter domnus Willico [227 1Kb] prohiberet. Impia manus interea absconsae mulieri ferrum necemque parans, armato milite episcopale [228 1Kb] forum irruperunt. Quaerunt minis [229 1Kb] et contumacibus [230 1Kb] dictis episcopum, qui contra divinum [231 1Kb] fas et legalia jura adulteram defendere vellet. Quod ille divinae contemplationis ocio vacans ubi aure percepit, [Col. 0878B] cum velut divisae noctis hora esset, dicto versu fregit silentia, et in quo clausus erat exivit de templo. Deinde qui secum erant fratribus pacis oscula libans: Bene valete, inquid, et pro me misero ferte pia vota Christo! Inde totus ardore martyrii flagrans, non tardiore desiderio et cursu, quam qui fugit hostem, sponte venit in hostem [232 1Kb] ; ac medium agmen intrepido gressu incedens: Si me quaeritis, inquid, praesto sum. Unus autem ex illis, cui cum bonis [233 1Kb] semper laeva voluntas [234 1Kb] erat, omnium ore talia respondit: Cassa spes martyrii te tenet et nobilis gloria leti. Errat pro certo haec sanctitas, quae nostrum vult fieri peccatum. Non implebitur tua voluntas, sed agitur aliquid, quod plus dolet; quia nisi haec meretrix nobis citius reddatur, habemus fratres tuos, in quorum [Col. 0878C] uxoribus prole et praediis hoc malum ulciscamur. Haec dum furens Sclavus contra episcopum dilatravit, ecce corruptus auro proditor adest; qui excerpens eos clam ex agmine vocat, seque itineris ducem praebens, domum, in qua clausa erat, domusque custodem manifestat. Custos vero tentus ab illis, nunc minis, nunc amicis affatibus, ut illam in manus eorum redderet, diu probatur; ad ultimum mortis timore perterritus, non [235 1Kb] sic sibi creditam cruentis hostibus prodidit feminam. Rapitur infelix illa, frustra pressis altaribus, et sub manu conjugis capitalem jussa est subire sentenciam. Quod cum ille, velut vir justus, facere nollet, sub gladio vilis vernulae truncata, poenas male usi corporis capite exsolvit.

[Col. 0878D] 20 [236 1Kb] . His atque horum majoribus [237 1Kb] popularis nequitiae studiis cum sermo docentis episcopi contraire nequiret, flet bonus pastor, quia in morbido [Col. 0879A] grege signa salutis nulla inesse prospexit [238 1Kb] . Hinc pro spectandis sequentibus malis oculos claudere volens, dulcis [239 1Kb] Romae moenia revisit (an. 995), et nave [240 1Kb] monasterii mutat pastoralia frena. Congaudent illo redeunte monasticae plebis sacra collegia, ac sanctitatis [241 1Kb] suae amore pariter et utilitate [242 1Kb] perfruuntur. Dilexerunt eum omnes, sed prae omnibus abbas suus, qui et post se totis cohortibus fratrum praefecerat illum [(48) 1Kb] . [S. BENED. Regula, c. 7.] Ille autem omni vilitate et extremitate contentus [243 1Kb] quanto magnus [244 1Kb] erat, tanto se cunctis inferiorem praebuit; quanto spiritalibus divitiis dives, tanto in oculis hominum parvus, pauper et despectus esse cupiverat [245 1Kb] . Dicunt autem abba et fratres ejus de eo, quia in omni virtute ad unguem perfectus [Col. 0879B] est, et extra martyrium [246 1Kb] vere sanctus [247 1Kb] erat. Sic de die in diem semper novus et se ipso robustior succrescens, ad divinae contemplationis fastigia velut castissima [248 1Kb] turtur evolaverat. Volens autem Dominus ostendere servo suo, cujus meriti viveret in conspectu suo, monstrat ei per visum duos ordines in coelo, unum purpureo [249 1Kb] , alterum niveo amictu, quibus sub diversa specie singulare meritum et propria merces; ambobus tamen esca et potus erat laus perpetua Creatoris. Et facta est vox ad eum dicens: Inter utrosque est tibi locus, convivacio mensae et aptissimus honor. Cujus rei visionem abbati suo cum exponeret, non hoc de se, sed velut sanctissimus Paulus revelationis suae mysteria de alio homine narrat (I Cor. XII): Scio [250 1Kb] , inquid, hujusmodi [Col. 0879C] hominem, cui Dominus per visum [251 1Kb] talia ostendit et haec ipsa donaturum se promittit [(49) 1Kb] .

21. (An. 996.) Hoc ipso tempore iter agit Romam rex Francorum Otto tercius, pulchri caesaris pulcherrima proles. Decursis quippe puerilibus annis, cum jam velut prima [252 1Kb] lanugine barbae floreret [253 1Kb] , tempus et virtus major annis imperatoriam sibi ex poscerant [254 1Kb] dignitatem. Roma autem cum caput mundi et urbium domina sit et vocetur, sola reges imperare facit; cumque principis sanctorum corpus suo sinu refoveat, merito principem terrarum ipsa constituere debet. Suus [255 1Kb] ipsis diebus pontifex [Col. 0880A] acerrima febre correptus, corpus terrae, animam coelo, utraque in sua dimisit [256 1Kb] exordia. Rex autem Otto Alpium nives multo milite transmeans, juxta sacram urbem Ravennam regalia castra metatus est. Ibi in ejus occursum veniunt epistolae cum nunciis, quas mittunt Romani proceres et senatorius ordo (996, Mai.). Primo illius adventum, velut toto tempore paternae mortis non visum, totis visceribus desiderare ac debita fidelitate [257 1Kb] pollicitantur exspectare; deinde in morte domni apostolici tam sibi quam illis non minimam invectam esse [258 1Kb] partem incommodorum annunciant, et quem pro eo ponerent, regalem exquirunt sentenciam. Erat item in capella regis quidam clericus nomine [259 1Kb] Bruno, secularibus litteris egregie [260 1Kb] eruditus et ipse regio sanguine genus ferens [Col. 0880B] [(50) 1Kb] ; magnae scilicet [261 1Kb] indolis, sed, quod minus bonum, multum fervidae juventutis [(51) 1Kb] . Hunc, quia regi placuit, a majoribus electum Magontinus archipraesul Willigisus [262 1Kb] et suus collega Hildebaldus [263 1Kb] episcopus [(52) 1Kb] adduxerunt Romam; proinde a Romanis honorifice acceptum [264 1Kb] , ad hoc ordinati episcopi apostolico honore promulgarunt. Superveniens etiam rex Romano more egregie accipitur; deinde et magno gaudio omnium imperatorum attigit apicem (Mai. 21). Laetantur cum primatibus minores civitatis [265 1Kb] ; cum afflicto paupere exultant agmina viduarum, quia [266 1Kb] novus imperator dat jura populis, dat jura novus papa [267 1Kb] .

22. His temporibus christianissimus ille caesar, cui [268 1Kb] circa servos Dei maximum studium semper [Col. 0880C] et diligens cura fuit, crebro alloquitur sanctum Adalbertum, et habebat eum sibi familiarem, audiens libenter quaecumque sibi diceret. Archiepiscopus vero Willigisus [269 1Kb] veterem querimoniam canens [270 1Kb] domnum [271 1Kb] apostolicum de sancti hominis reditu interpellat; congeminat [272 1Kb] vota cum votis, et ut reportaret illum, modis omnibus instat. In apostolica quoque sinodo canonum [273 1Kb] testimonia revolvens, coram omnibus se justa petere clamat; peccatum esse, singulis ecclesiis maritatis, solam Pragam suo pastore viduari; juste [274 1Kb] poscentibus [275 1Kb] benivolam aurem [276 1Kb] , viduae ecclesiae maritum suum [Col. 0881A] praebere [277 1Kb] , libera mente postulans erat. Rursum ex itinere quo versus est ad patriam, continuis litteris hoc idem reiterare non cessat; nec dimisit prius, donec pollicitus est domnus apostolicus, facturum se esse quae vellet. Tristatus est autem homo Dei, quia relinquere cogitur monasterium. Praescierat enim, quia populum, cui [278 1Kb] pastoralem curam debuit, a via sua mala nemo flectere quisset. Sed tristem ejus animum hoc valde solatur, quia si in commissis sibi animabus dignos fructus agere nequisset, extraneis [279 1Kb] et non baptizatis praedicator missus fuerat. Ergo multis lacrimis fratrum [280 1Kb] dulce monasterium linquens, cum summae discrecionis viro Notherio episcopo [(53) 1Kb] ultra Alpes proficiscitur.

23. Cumque velut duorum prope mensium iter [Col. 0881B] agerent, venerunt Magunciam (Sept.), ubi [281 1Kb] regressus ab Italicis horis imperator commoratus est. Cum quo vir Dei mansit bonum tempus, quia valde [282 1Kb] familiarissimus sibi [283 1Kb] erat et nocte pariter ac die velut dulcissimus [284 1Kb] cubicularius [285 1Kb] imperiali [286 1Kb] camerae [287 1Kb] adhaesit [288 1Kb] . Hoc autem non sic, velut saeculi aliquo amore [289 1Kb] captus, sed quia dilexit ipsum, et dulcibus dictis ad amorem coelestis patriae accendere voluit. Nam die sive nocte, cum turba locum dedit, sanctis alloquiis aggreditur illum, docens ne [290 1Kb] magnum putaret [291 1Kb] , se imperatorem esse; cogitaret, se hominem moriturum, cinerem ex pulcherrimo, putredinem et vermium escam esse futurum; viduis se exhibere [292 1Kb] maritum, pauperibus et pupillis [Col. 0881C] monstrare se patrem; timere Deum ut justum ac districtum judicem, amare ut pium veniae largitorem ac misericordiae fontem; sollicite pensare, quam angusta via quae ducit ad vitam, et quam perpauci, qui intrant per eam; bene agentibus esset per humilitatem socius, contra delinquentium vicia per zelum justitiae erectus [293 1Kb] . Ad hunc modum plura [294 1Kb] subnectens, monet carum filium, praesentis vitae bona despicere, aeternitatis electionem desiderare, mansura quaerere, in rebus temporalibus et transitoriis fiduciam non habere. Cunctis, qui in regia domo erant, servitutem [295 1Kb] serviens, velut servus omnium, sic eorum vilissima quaeque manibus tractat, et omni [Col. 0881D] humilitate eorum servicia facit. Noctibus quoque [Col. 0882A] cum carpserant somnum, calciamenta eorum componere cura [296 1Kb] fuit; ab janitore usque ad principem regiae domus omnium caligas aqua abluit, et purgatos sordibus [297 1Kb] eos suo loco restituit. Ad hunc modum plurima servicia egit in camera; quanto quaeque vilissima erant, tanto libentius ea pro humilitate [298 1Kb] ministrat. Sed serviminis auctor diu incognitus latuit, donec quidam Wolpharius [299 1Kb] , imperialis minister et [300 1Kb] sibi dilectus cupicularius, sanctum prodidit furem.

24. Vidit quoque ibi somnium nocte una, quod hujusmodi erat. Putabat se fratris sui curtem [301 1Kb] adire, et media curte stare domum, cujus structura aspectu erat delectabilis, parietes et tecta nivei candoris; intus duo lecti, unus sibi, alter fratri suo [Col. 0882B] deputatus erat: uterque scilicet, ut decuit, multum honoris gerens; sed lectulus suus omnem gloriam alterius longe praecellens, totus purpureo splendore et sericis ornamentis amictus, ad caput vero aurei staminis lintheo pulcherrime redimitus [302 1Kb] . Sursum vero in capite erat aureis litteris scriptum [303 1Kb] :

Munus hoc auctentum [304 1Kb] filia sponsa tibi [305 1Kb] .
Cujus visionis ordinem cum aliquibus narrando exponeret: Vide, inquiunt illi, quia Christo domino secundante [306 1Kb] martyr eris futurus. Regis filia, quae dat tibi regia dona, hoc [307 1Kb] est domina coeli, sacratissima virgo Maria. Hoc audiens ille, factus est laetissimo animo; et ingressus cubiculum cordis, egit gratias sancto sanctorum angelorum domino et omnipotenti [308 1Kb] Christo. Hinc matrem gratiarum, quae [Col. 0882C] regis solio proxima sedet [309 1Kb] , prona cervice et gavisae mentis jubilo adorat: Gloria tibi, inquiens, virgo [310 1Kb] , maris stella, quae me ut pia domina humillimum servum tuum respicere dignata es.

25. Hac ipsa tempestate adiit Turoniam [311 1Kb] , quaerens auxilio sanctum senem Martinum. Nec [312 1Kb] praeteriit Floriacum, qui [313 1Kb] beatissimum corpus confessoris nostri [314 1Kb] et patris Benedicti suo gremio [315 1Kb] collocare meruit; ubi etiam, quis ille sit Domino [316 1Kb] [(54) 1Kb] , caecorum visus, claudorum gressus, surdorum auditus [317 1Kb] et coelestium miraculorum multa milia protestantur. Horum duorum karissimorum patrum sacris confabulationibus [318 1Kb] pastus, [Col. 0882D] laeto animo regreditur ad imperiale domicilium. Inde [Col. 0883A] quid sibi menti foret, quae volente Deo agere vellet, sub lucem proferens, coepit [319 1Kb] cum dilecto caesare familiarem [320 1Kb] extremum sermonem habere. Finita locutione, pacis oscula invicem [321 1Kb] libant, et amplius numquam sociandos [322 1Kb] non absque dolore separant amplexus. Vir ergo sanctus ejus caram vitam carissimo Jesu multum commendans, secundum placitum [323 1Kb] archipraesulis sui ad apostatricem [324 1Kb] gentem [325 1Kb] pergere coepit. Sapuit ipse, quod consilio suo non obaudirent, sed ne inobediens esset, jussum iter adimplere maluit. Hoc etiam ejus animo magnam spem tribuit, quia si non in filiis, in [326 1Kb] alienis et barbaris animarum lucra congregare potuit. Erant enim multae nationes per circuitum, per quas aut sibi martyrium aut eis baptismi gratiam conferre [Col. 0883B] potuit [327 1Kb] . Gens autem haec sceleratissima, ad quam redire compulsus est, in odium sui nominis grande nefas peregerunt. Nam parentes suos, nobiles et praeclaros viros, misero vulnere prosternunt; fratres fratrumque filios, masculum una cum insonte femina, omnes morte saevissima dampnarunt; civitates [(55) 1Kb] quoque eorum igne ac ferro devastantes, omnia [328 1Kb] eorum bona in captivitatem redegerunt. Unus autem ex suis fratribus [(56) 1Kb] dum haec mala domi geruntur, cum Bolizlavo [329 1Kb] Palaniorum [330 1Kb] duce foras [331 1Kb] in expeditione imperatoris erat. Dux vero ille pro amore sancti fratris magnis promissis et amicis [332 1Kb] opibus eum solatur.

26. Ergo pro his sceleribus aditum sibi clausum esse [333 1Kb] putans ille sanctissimus [334 1Kb] heros, noluit [Col. 0883C] frustrari adventum suum; sed declinavit ad praefatum ducem (an. 997), quia sibi amicissimus erat, et si [335 1Kb] se [336 1Kb] recipere vellent [337 1Kb] , per ejus missos explorare potuit. Quo facto, econtra illi magna indignatione remittunt ei irae [338 1Kb] et furoris plena verba, dicentes. Sumus peccatores, populus iniquitatis, gens durae [339 1Kb] cervicis; tu sanctus, amicus Dei, verus Israhelita, et tibi omnia cum Domino. Tantum ac talem non portant cohabitationes et consorcia iniquorum. Et tamen unde novum [340 1Kb] hoc genus, ut tociens repulsos, tociens abjectos non unius sed diversarum mentium [341 1Kb] requirat episcopus? Agnoscimus [342 1Kb] , ingeminant, [Col. 0883D] quid sub colore piaetatis mendosum tinniat [Col. 0884A] haec sanctitas. Nolumus eum; quia si veniet, non venit [343 1Kb] pro nostra salute, sed pro puniendis malis et injuriis, quae [344 1Kb] fratribus suis fecimus et fecisse juvat [345 1Kb] . Non est qui recipiat eum, non est usque ad unum. Haec et his similia audiens beatus [346 1Kb] episcopus, tanto laeticiae risu exuberat, ut pene [347 1Kb] a solito rigore magnum aliquid excederet. Disrupisti, inquid [348 1Kb] , vincula mea. Tibi immolo [349 1Kb] gloriam et sacrificium laudis, quia pastoralis curae funes et [350 1Kb] vincula de meo collo ipsorum refutacio liberavit. Fateor me hodie, o bone Jesu, totum esse tuum; tibi, dominator virtutis aeternae, laus honor et gloria. Noluisti eos, qui te nolunt et qui a via veritatis in desiderio [351 1Kb] declinant.

27. Inde adversus diram barbariem prophanosque [Col. 0884B] idololatras [352 1Kb] gladium praedicationis acuens et aptans, cum quibus [353 1Kb] primum, cum quibus postmodum dimicare oporteret, animo deliberare coepit; utrum Liuticenses, quos christianorum praeda miserorumque hominum dampna pascunt, an Pruzzorum [354 1Kb] fines adiret, quorum deus venter est (Phil. III, 19), et avaricia juncta cum morte [355 1Kb] . Tandem alternanti pocior sentencia successit animo, ut quia haec regio proxima et nota fuerat duci praedicto, Pruzziae [356 1Kb] deos et idola iret debellaturus. Dux vero [357 1Kb] , cognita voluntate ejus, dat ei navem et ipsam pro pace itineris terdeno milite armat. Ipse vero adiit primo urbem Gyddanyze [358 1Kb] [(57) 1Kb] , quam ducis latissima regna dirimentem [359 1Kb] maris confinia tangunt. Ibi, divina misericordia adventum ejus prosperante, [Col. 0884C] baptizabantur hominum multae catervae. Ibi, missarum sollempnia celebrans, Patri immolat Christum, cui non post multos illos [360 1Kb] dies se ipsum pro [361 1Kb] hostia fuerat oblaturus. Quicquid vero superfuit de eo [362 1Kb] , quod ipse et novi [363 1Kb] baptizati communicarunt, colligere jubet, et mundissimo panno involutum sibi servabat [364 1Kb] pro viatico deportandum.

28. Postera autem die salutatis omnibus inponitur carinae et pelago, et tollitur ab eorum oculis numquam postea videndus. Hinc nauticum iter velocissimo cursu peragens, post paucos marinum litus egreditur, et reversa est navis cum armato custode. [Col. 0884D] Ipse autem pro praestitis beneficiis gratiam vectoribus [Col. 0885A] et vectorum domino agens, remansit ibi cum geminis fratribus; quorum alter presbyter Benedictus, alter dilectus et a puero sibi comes frater Gaudentius erat. Tunc magna fiducia Christum praedicantes, intrant [365 1Kb] parvam insulam, quae curvo amne [(58) 1Kb] circumvecta, formam circuli adeuntibus [366 1Kb] monstrat. Venientes vero loci possessores, cum pugnis expulerunt eos [367 1Kb] . Et quidam, arrepto [368 1Kb] naviculae remo, astitit episcopo propius, et ut forte psalmos in libro decantaverat, ingentem ictum inter scapulas dedit. Excussus manibus volat in diversa codex, et ipse extenso capite et membris jacet humo prostratus; sed exterius afflicto corpore quid pia [369 1Kb] mens [370 1Kb] intus ageret, risus cordis per vocis organum mox [371 1Kb] patefecit. Gratias tibi, inquid, Dom ne, [Col. 0885B] quia etsi amplius non erit, saltim vel unum ictum pro Crucifixo meo accipere merui. Transiens vero in aliam partem fluminis [(59) 1Kb] stetit ibi sabbato (April. 17). Vespere autem facto, dominus villae divinum [372 1Kb] heroa [373 1Kb] Adalbertum transduxit in villam. Congregat se undique inhers vulgus, et quid [374 1Kb] de illo foret acturus [375 1Kb] , furibunda [376 1Kb] voce [377 1Kb] et canino rictu exspectant. Tunc sanctus Adalbertus, quis et unde esset, vel ob quam causam illuc veniret, interrogatus, talia econtra miti [378 1Kb] voce respondit: Sum nativitate Sclavus [379 1Kb] nomine Adalbertus, professione monachus, ordine quondam episcopus, officio nunc vester apostolus [380 1Kb] . Causa nostri itineris est vestra salus, ut relinquentes simulacra surda et muta, agnoscatis Creatorem vestrum, qui solus, et extra [Col. 0885C] quem alter deus non est; et ut credentes in nomine ejus vitam habeatis, et in atriis inmarcescibilibus [381 1Kb] coelestium gaudiorum praemia percipere mereamini. Haec sanctus Adalbertus. Illi autem jam dudum indignantes et cum clamore blasphemiae [382 1Kb] verba adversus eum proclamantes, mortem sibi minantur. Et [383 1Kb] extimplo terram baculis percutientes, fustes capiti ejus apponunt, et infrendunt dire dentibus in eum: Magnum sit tibi, inquiunt, quod hucusque inpune venisti, et sicut celer reditus spem vitae, ita tibi parvae morae necis dampna creabunt. Nobis et toto [384 1Kb] huic regno, cujus nos fauces sumus, communis lex imperat et unus ordo vivendi; vos vero, qui estis alterius et ignotae legis, nisi hac nocte discedatis, [Col. 0885D] in crastinum decapitabimini [385 1Kb] . Ipsa vero nocte [Col. 0886A] in [386 1Kb] naviculam inponebantur, et retro ducti manserunt quinque dies in quodam vico [(60) 1Kb] .

29. Haec dum in illa parte geruntur, ecce in monasterio, ubi ille talis nutritus fuerat, cuidam converso Joanni Canapario [387 1Kb] talia Dominus per visum ostendit. E summo coelo velut volancia deorsum veniunt usque ad terram duo [388 1Kb] linteamina, alba sicut nix et munda absque omni sorde et macula. Ambo sua honera [389 1Kb] , singulos quidem viros, de terra levant; ambo felicissimo [390 1Kb] cursu nubes et aurea sydera transnatant [391 1Kb] . Unius nomen extra ipsum [392 1Kb] qui haec vidit admodum paucissimi sciunt; alter [393 1Kb] vero erat, ut adhuc hodie ipse [394 1Kb] meminit, domnus Adalbertus, cui angelicus [395 1Kb] minister jam coelestis mensae convivia praeparavit. At pater [Col. 0886B] Nilus ignotum est quid de eo videret; sed dulcibus scriptis eundem virum [396 1Kb] ita alloquitur: Scias, dulcissime fili, quia amicus noster Adalbertus ambulat cum Spiritu sancto, et beatissimo fine praesentem vitam erit terminaturus. Item fratri Gaudentio, quae opere [397 1Kb] futura erant, nocturna quies [398 1Kb] textis ambagibus dixit. Expergefactus ergo, si vellet audire somnium [399 1Kb] suum, interrogat dilectum patrem [400 1Kb] Respondit autem ipse: Dic, si quid habes.---Vidi, inquid, in medio altaris calicem aureum, et hunc vino semiplenum; custos vero ejus nemo erat. Me itaque volente bibere merum, opposuit se mihi [401 1Kb] minister altaris, et audacibus meis coeptis velut quadam imperiosa auctoritate contradixit, quia [402 1Kb] nec mihi nec alicui hominum hanc licentiam dare vellet, pro eo [Col. 0886C] quod tibi in crastinum pro mistica refectione foret servatum. Haec eo loquente, fugit somnus ab oculis, et occupat tremencia membra torpor ingens. Deus, inquit, fili, prosperet hunc visum! Fallaci somnio neminem credere oportet.

30. Jam exsurgente [403 1Kb] purpureo die, coeptum iter agunt (April. 23), et Davitico carmine viam sibi adbreviant [404 1Kb] et dulcis vitae gaudium continuo appellant Christum. Inde nemora [405 1Kb] et feralia lustra lixquentes, sole ascendente ad meridiem, campestria [(61) 1Kb] loca adierunt. Ibi fratre Gaudentio missam celebrante, sanctus ille monachus communicavit, et post sacram communionem pro alleviando [406 1Kb] labore itineris pauxillum obsonii accepit. Et dicto versu [Col. 0886D] et sequenti psalmo, surgit de gramineo cespite, et [Col. 0887A] quantum jactus est lapidis [407 1Kb] vel missus sagittae progressus, loco resedit [(62) 1Kb] . Hic [408 1Kb] cepit eum somnus; et quia diutini [409 1Kb] itineris fessus erat, pleno cornu profudit [410 1Kb] eum sopori fera quies. Ad ultimum pausantibus cunctis, affuit paganicus furor, et irruerunt super eos impetu magno, et injecerunt omnes in vincula. Sanctus vero Adalbertus stans contra Gaudentium et alium fratrem ligatum: Fratres, inquit, nolite contristari [411 1Kb] ! Scitis, quia haec patimur pro nomine Domini, cujus virtus ultra omnes virtutes, pulchritudo supra omnes decores, potencia inenarrabilis, pietas singularis. Quid enim fortius, quid eo pulchrius, quam dulcem [412 1Kb] pro dulcissimo Jesu fundere vitam? Prosilit e furibundo [413 1Kb] agmine igneus [414 1Kb] Sicco [415 1Kb] , et totis viribus ingens jaculum movens, [Col. 0887B] transfixit ejus penetralia cordis [416 1Kb] . Ipse enim, sacerdes idolorum et dux conjuratae cohortis, velut ex debito prima vulnera facit. Deinde concurrerunt omnes, et vulnera miscentes, iram exsaturant [417 1Kb] . Profluit purpureus sanguis per foramina utriusque lateris; ille oculis ac manibus stat orans in coelum [418 3Kb] . Exiit rubeus amnis divite vena, et extractae hastae septem ingencia vulnera pandunt. Ille vinclis solutis extendit manus in modum crucis, et suppliciter [Col. 0888A] fusis precibus pro sua et persecutorum salute ad Dominum clamat. Sic illa sancta anima carcere suo evolat; sic nobile corpus protenta cruce terram occupat; sic quoque multo sanguine vitam fundens, beatis sedibus et semper carissimo tandem perfruitur Christo. O sanctum et beatissimum virum, cujus in [419 1Kb] vultu angelicus splendor, in corde semper Christus erat! O pium et omni honore dignissimum, qui crucem, quam voluntate semper et animo portavit, tunc etiam manibus et toto corpore complexus est! Accurrunt undique [420 1Kb] armis [421 1Kb] dira barbaries, et nondum expleto furore, auferunt corpori nobile caput, et separant exsanguia membra. Corpus vero loco dimittentes, caput palo fixerunt; et laeto clamore sua scelera laudantes, [Col. 0888B] reversi sunt unusquisque ad proprias sedes [(63) 1Kb] . Passus est autem sanctus et gloriosissimus martyr Christi Adalbertus IX Kalendas Mai [422 1Kb] [(64) 1Kb] , imperante rerum [423 1Kb] domino Ottonum tercio pio et [424 1Kb] clarissimo caesare, feria 6; scilicet ut qua die, dominus Jesus Christus pro homine, eadem die homo ille pro Deo suo pateretur [425 1Kb] . Cui [426 1Kb] est misericordia in seculum, honor, laus [427 1Kb] et imperium in secula seculorum. Amen [428 1Kb] .



MIRACULA SANCTI ADALBERTI MARTIRIS
[Col. 0889]

[Col. 0889A] 1. Post mortem vero non defuerunt divina prodigia in miraculis eciam inter gentes. Nam digitus [(65) 1Kb] ejus in aquam decidens et a pisce ipsum rapiente devoratus, de ventre ejus ad instar ardentis candele inter fluctus cunctis videntibus rutilabat. Quo miraculo attoniti [428* 1Kb] piscatores, omni studio eum capere cupientes, quocumque se diverteret sequebantur. Nec mora, piscem capiunt et excucerant et ex ventriculo ipsius sacrum digitum sancti pontificis, flammantem in ardentis candele similitudine, extraxerunt.

2. Circa idem tempus Prutenus quidam nobilis ex Pomeranis quorumdam causa negociorum venit in Sambiam terram, scilicet in Pruscie partibus specialem [429 1Kb] , in qua ab incolis beatus martyr Adalbertus [Col. 0889B] martyrium consumavit; ubi cum a dicentibus cognovisset, quod ignotus quidam, cujus loquela ab eis non intelligebatur, apud ipsos fuerat interfectus, ex proposito cognoscendi defunctum, nec dubium quin spiritu Dei agente, pervenit ad locum. Reperiens igitur caput sanctum, audivit id loqui se ac dicere sibi: Tolle me deferque me in Poloniam, in civitatem que Gnesen vocatur, et si illuc [430 1Kb] usque munde te conservans me detuleris, reverenter gloria et diviciis tu et posteri tui in perpetuum sublimabimini super omnes qui habitant in hiis terris. Si vero pollueris viam tuam, generacio tua ultima non proficiet in melius nec decrescet in deterius, sed mediocri modo conpares vestri similibus persistetis. Hiis stupefactus homo gentilis tulit illud, reponensque in vase, profectus [Col. 0889C] est versus Poloniam tendens. Cum autem in terram suam prope a domo propria pervenisset, cepit cogitacio pulsare animum ejus de videndis pueris suis et uxoribus, quas duas habebat. Victus hujusmodi igitur affectione, caput venerandum cum vase in quadam concava quercu recondens, domum ad suos perrexit cum voluntate quam cicius revertendi. Mundati denique transgressor effectus, cum rediens caput sacrum requireret, in loco ubi illud reposuerat non invenit; cognacio vero hominis supradicti, ut eciam ipsi qui ex ea sunt profitentur, rerum temporalium successu usque hodie in eodem statu permanet, sicut per illud divinum oraculum dudum fuerat declaratum. In loco autem, in quo caput martyris gentilis reposuerat, extitit olim ecclesia [Col. 0889D] in honore ipsius martyris consecrata, et ipsa [Col. 0890A] necnon et locus n reverencia habebatur, illicque facta pulchra miracula referuntur.

3. Legitur eciam, quod in Ungaria Christum predicaret beatus Adalbertus; primum quidem per nuncios suos, deinde per se ipsum, et innumerabilem populum verbo predicacionis atque multis miraculis ad fidem converteret. Accidit eum pervenire ad locum, ubi sedes est principalis tocius regionis. Erat autem ibi ydolum quoddam celebre pre ceteris, ex quo demones frequenter dare manifeste responsa solebant. Hac igitur causa turbe vicinarum urbium ad hujus rei spectaculum statutis temporibus illud adorature conveniebant. Maxima itaque multitudine populi ydolum circumstante, sanctus pontifex, fide fortis, paratus pro Christo tradere in mortem animam [Col. 0890B] suam, audacter accessit, et videntibus cunctis face accensa in conspectu sacerdotum ydoli, omnibus virtute Dei consternatis atque stupentibus, tante auctoritatis contanciam nullo contradicente, illud penitus concremavit.

4. Postmodum vero cum pagani proximi Polonie predicacionem ejus recipere nollent, adire voluit metropolim Polonorum, que Gnesen appellatur, devenitque in quandam villam, ubi de via ad civitatem predictam requirebat. Sed homines loci audientes linguam ejus a sua plurimum dessonare, aspicientesque habitum ipsius, scilicet monachalem, sibi omnino invisum, risum commoverunt, et loquenti ad eos ac interroganti de itinere non dignabantur respondere. Tunc sanctus Dei spiritu plenus, qui [Col. 0890C] per ipsum signa et prodigia faciebat, ait ad illos: Quia pro honore Dei loqui non vultis, ad gloriam ejus in nomine ipsius jubeo ut taceatis. Hoc dicto, inde abiit, et rectam viam Christo ducente invenit. Impii illi mox muti effecti, pertriti ac conturbati in eo quod acciderat ipsis, in dolore atque gemitibus sic manebant. Ultra ad aliam villam venit, et pro via inquirens, similiter et contemptui habitus est, ipsosque sicuti primos eodem multavit supplicio, ut quos consimilis culpe reatus obligabat pro pena digne constringeret, in utrisque non injurie sue vindictam mira expectans, sed in spiritu levitatis occasionem salutis eorum et gloriam christo Christi querens. Deinde ad terciam villam Deo duce deveniens, de itinere sciscitatus est, ac villani benigne [Col. 0890D] respondentes, viam sibi humiliter ostenderunt. Quibus [Col. 0891A] gracias agens, exacto itinere longo brevi tempore angelo bono comitante, pervenit usque Gnesen urbem, plenam populo, potentissimam ac famosam. Continuo ad forum pergens, multitudini que aderat Christum confidenter predicat, premia vite eterne annunciat [431 1Kb] , Deoque cooperante et sermone confirmante, sequentibus signis plurimis et diversis, Christo domino innumeri crediderunt. Unde factum est, ut fama ejus modo per universam regionem percurrens ad illos [432 1Kb] pertingeret, quos sanctus presul in nomine Christi dudum voce privaverat, non auditu, sicque persisterant nullo prorsus valentes subsidio relevari. Igitur ad virum Dei spe gracie ipsius inveniende unanimiter proficiscuntur, reperiuntque ipsum multo populo predicantem. Recognoscentes [Col. 0891B] autem eum, coram ipsa multitudine pedibus suis provoluti, suspiriis ac fletibus variisque gemitibus delicti sui veniam postulabant. Hoc [433 1Kb] videns beatus Adalbertus, obmisso interim opere predicacionis, cui toto conamine insistebat, conversus ad illos, ut animo mitissimus erat, placide alloquitur eos, dicens: Scio, fratres, scio, qui estis. Video, quod manus Domini tetigit vos vobisque tribuit intellectum, ut peccatum vestrum cognoscentes ad Deum approximetis, qui sanat contritos corde, ac per hoc ipsum misericordem Deum, cujus ego servus sum, denuntio [434 1Kb] errori vestro indulgentiam prestitisse. Propter quod servus ejus in nomine ipsius Dei et Domini nostri Jesu Christi creatoris omni linguae [435 1Kb] officium reddo. Hiis dictis et signo crucis [Col. 0891C] super eos facto, confestim solutum vinculum linguae ipsorum, et cunctis stupentibus ceperunt loqui, Christumque verum esse deum magnis vocibus conclamare. Baptismi igitur graciam accipere cupientes, prius verbo fidei precatu ipsorum instruens eos, fecit ex aqua et spiritu regenerari [436 1Kb] . In fide denique confirmati, sanctissimo pontifici alacriter omnes in commune supplicant, dicentes: Sanctitatem tuam, famule omnipotentis Dei, unanimiter imploramus, ut pro iniquitate, quam quidem [437 1Kb] ceca ac furiosa mente in te commisimus, aliquit magnum nobis in satisfaccionem imponas ad memoriam posterorum. Ad quos beatus presul: Laudo vos, inquit, filii, quod sub manu Dei pia devocione humiliamini. Verumtamen certissime hoc scitote, quia illuc et cetera [Col. 0891D] peccata vestra omnia vobis in baptismate sunt dimissa, tantummodo mentis vigilanciam observetis, ne ad pristina mala seu alia revertentes perceptam graciam amittatis. Cumque magis ac magis instarent [438 1Kb] , statuit eis, ut ante quadragesimam a septuagesima, prius quam alii Christiani jejuniam inchoarent, ipsi ab esu carnium usque ad diem cinerum abstinerent. Quod preceptum devote suscipientes, in vita sua fideliter custodierunt ac posteritati sue observandum quasi jure hereditario tradiderunt. Spiritu [Col. 0892A] gracie Dei per beatum Adalbertum predicante multa miracula faciente, fidem christianam tota Polonia suscepit, et fundata est veluti per unum de apostolis super apostolice fidei firmam petram, prefatumque tempus ac modum abstinencie ante pascha pro reverentia sancti Adalberti gratanter et communiter custodiendum acceptans, plurimos annos circiter 230 irrefragabiliter observavit, donec legatus quidam sedis apostolice magne auctoritatis, nolens [439 1Kb] gentem Polonorum diucius aliis fidelibus in observacione annualis jejunii fore dissimilem, super prefato statuto circa annum [440 1Kb] Domini 1247, auctoritate apostolica dispensavit.

5. Eciam legitur, quod volens beatus Adalbertus transire ad terras alias paganorum, socium laboris [Col. 0892B] et itineris sui virum sanctum nomine Gaudencium in Gnesen pro se archiepiscopum constituit, perductusque in Pomeraniam a duce terre honorifice exceptus. Eundem quippe principem jam pridem sanctus Adalbertus in Polonia baptizaverat, cum illuc [441 1Kb] advenisset pro filia ducis Polonie, ipsam sibi postulans in uxorem; quam illi tradere noluit antequam ibi ab conpontifice Adalberto baptismi lavachrum percepisset. Proinde convocat dux Pomeranie populum suum, ut a sancto episcopo audiant verbum Dei. Audientes igitur Pomeranii quod predicaret, quia dii eorum quos colebant, dii non essent sed demones, nec aliquid prestare boni possent, vehementer indignati sunt contra eum blasphemantes, conveniuntque in unum qui inter eos [Col. 0892C] prudenciores reputabantur, eum super verbis suis redarguere attemptantes [442 1Kb] . Sed sancto Adalberto verba vite plenius prosequente, se in deceptione devictos confitentur, nec tamen a cultu consueto ac primis tradicionibus se velle recedere pollicentur. Ammirantes igitur valde super prudencia et responsis ejus et venerabili persone ipsius reverencia illecti [443 1Kb] , ipsumque super communem statum hominum esse aliquit arbitrantes, petebant, ut cum aliis diis eorum ab ipsis se permitteret adorari. Quo audito, vir Dei nimium contristatus ac tanto errori eorum condolens, graviter ingemuit, lacrimas quoque ubertim profundens [444 1Kb] , sic eis respondet: Heu miseri! quam ceci estis et quam perditi, quantumque plorandi, qui non solum demonibus pessimis sed [Col. 0892D] eciam homini mortali deitatem vultis ascribere; que nisi soli Deo inesse potest, qui cuncta creavit.

6. Inde Prusciam mare transiens, adjunxit se cuidam Pruteno, qui Polonicam linguam novit, quem ad fidem cito convertit. Qui hospicio beatum pontificem excipiens, ipsi reverenter sequebatur, et de mandato ejus, Christianum se esse ad tempus ab aliis occultabat.

7. Legitur et [445 1Kb] , quod imminente passione sua cum missam celebraret beatus Adalbertus, indigni [Col. 0893A] pagani hoc videntes, inter se clamores excitaverunt dicentes: Ecce hic ad nos veniens incantaciones et maleficia sua ad maledicendos nos et morbidandos exercet. Eamus igitur et pro conservancia nostra et patrie salute occidamus eum. Cum autem velud insani adversus sanctum sacrosancta misteria peragentem [446 1Kb] concurrerent, unus ex ipsis respiciens post tergum vidit immensam flammam ignis, que totam villam comburere videbatur, et vociferans fortiter sociis indicat; propter quod omnes quam celeriter revertuntur. Nichil itaque dampni sibi accidisse cognoscentes, sed videntes quia illusi sunt, amplius quam antea furentes ad invicem loquebantur: Fantasticum fuit quod aspeximus, et ex vi incantacionis ejus tale quod apparuit nobis. Secundo [Col. 0893B] igitur contra sanctum Dei atrociter accurrerunt, similique visione ut prius expavefacti, in villam cursu propero redeuntes, domos suas illesas omnino cum omnibus que habebant reperierunt, quas incendio penitus putaverant perisse. O mira potencia Dei! O inscrutabilis altitudo sapiencie et sciencie ejus, que suaviter disponens omnia, illud divinum ac celeste sacramentum ludibrium estimantes, sic levi ludibrio delusit, ut delusores maligni per hoc corripi et sacrificia sancta cum sanctissimo pontifice assistente conservari illibata valerent.

8. Legitur eciam, quod caput ipsius abscisum super cacumen arboris, sub qua missam celebraverat, suspenderunt, et ut circumquaque ab omnibus a longe videri iniquorum exultacione posset, [Col. 0893C] totam trunci partem proximam vertici desectis ramis totaliter nudaverunt. Cumque corpus sacrum membratim discerptum huc illucque disperdissent, hospes ipsius per angelum Dei divinitus ammonitus [447 1Kb] est, ut membra sic diligenter colligeret, quatenus nil de ipsis deperiret et mente recondita reverentissime conservaret. At ille celesti visione obediens, in timore sancto studiose peragebat quod sibi fuerat imperatum. Verumptamen cum [448 1Kb] singula frusta solerter coherentibus artubus adaptaret, unius manus deesse sibi digitum deprehendit, quem quidam ex perfidis abscisum propter annulum, abstracto eum, in flumine projecerat [449 1Kb] Hunc itaque sollicitus pluribus diebus hinc inde perquirens, et loca queque perscrutans, minime reperiebat; die [Col. 0893D] autem quadam uxor ejus mirata super hoc interrogavit eum, quidnam foret, quod tam anxius tantum queritans circuiret. Qui primo ullo modo revelare noluit [450 1Kb] , sed tandem victus tedio ex inprobitate [451 1Kb] conjugis, secretum sibi propalavit; que mox utpote infidelis vicinis prodidit, qualiter apud virum suum sacre exuvie [452 1Kb] collecte atque recondite haberentur. Cujus prodicionis quia vir auctor fuerat, illico os ejus ita inversum est monstruose, ut vix sumere cibum et potum, nullatenus loqui posset. Pagani autem, [Col. 0894A] ex judicio in virum impetu facto, multis eum verberibus afficiunt, ac in vincula conjectum variis affligunt suppliciis, ut sanctas reliquias eis monstret. Denique relinquens mandatum Dei, derelictus est ab eo; et traditus injuste potestati impiorum, satisfecit ipsorum voluntati. Traduntur tamen sancta membra prophanis manibus asportanda, que cum disposicione superna reverenter ipsi barbari custodierunt, vel quia si hoc non facerent flagello divino percuti formidabant, aut quia Christianis ea vendere cogitabant. Illi vero qui digitum sancti pontificis in piscis ventre reperuerunt, properanter [453 1Kb] , ut legitur, illos, apud quos veneranda membra esse noverant, adierunt, omnesque sancti corporis digitum lumine celesti conspiciunt radiare, ad quod spectandum [Col. 0894B] miraculum tota villa confluens et stupens, corpus beatum tanto clarificatum prodigio [454 1Kb] deinceps ampliori reverencia confirmabant. Porro scientes Pruteni reliquias martyris gloriosi principi christianissimo duci Polonie magno Boleslao preciosas existere, mittunt ad eum nunccios dicentes: Noveris, illum deum tuum, quem interfecimus, apud no esse. Si vis magnam nobis dare pecuniam, prompti sumus transmittere illum tibi. Audiens hoc nobilissimus princeps, gavisus est gaudio magno, et mittens precium postulatum, suscepit cum veneracione debita corpus sacrum. Fertur factum mirabile in virtute Dei, quia corpus illud, quod templum atque organum Spiritus sancti extiterat, ex pacto paganorum de pecunia reponderari deberet: positum in [Col. 0894C] statera, levissimum factum est, quod quasi [455 1Kb] nichil omnino indice equa lance appendere videatur. Cum deferretur [456 1Kb] ad cenobium quod Gnesna nuncupatur pervenit, ibique de assensu predicti ducis cum congrua veneracione est primitus collocatum. Crebrescentibus igitur et longe lateque circumsonantibus [457 1Kb] gloriosi pontificis signorum preconiis, vir ille qui hospes in Pruscia fuerat, cui reatus suus os intorserat, ad prefatum monasterium cum devocione venit, et fusis precibus cum lacrimis in animo contrito ad sanctum Adalbertum continuo usu sermonis sibi reddendo plenissime est curatus, et confirmatus in bono, usque in finem vite sue Deo et hospiti suo sancto martyri in sancta conversacione [Col. 0894D] serviens permansit ibidem. Post aliquantulum vero temporis orto bello inter paganos finitimos et Polonos, metuens princeps memoratus, ne forte aliquo sinistro bellorum eventu tantum thesaurum perdere posset, sacras reliquias cum ingenti gloria VIII Ydus Novembris in Gnesen transtulit, ubi per ipsius martyris gloriosi merita mirabilia multa fiunt [458 1Kb] .

9. Denique Otto imperator, qui beatum Adalbertum in vita sua preceptorem, in justificacionibus Dei familiarem atque amantissimum habuerat, in gravem egritudinem Rome existens decidit, et spe saluis [Col. 0895A] medicorum [459 1Kb] jam omnino fuerat destitutus. In extremis igitur positus, apostolos aliosque sanctos patronos Urbis pro vita conservanda suppliciter invocabat. Sed cum nullo [460 1Kb] modo sibi adesse sentiret auxilium, ad sui pii [461 1Kb] patris beati Adalberti se conventit patrocinium flagitandum [462 1Kb] , cujus plurima preclara miracula cognoverat, votum vovens, quod si eum liberaret, ipsius vellet limina in persona propria visitare. Mira res, quia mirabilis Deus in sanctis suis. Vix verba finierat, et ecce subito penitus sanus factus est cunctis stupentibus, surgensque in momento papam adiit, miraculum quoque ac votum ipsi ex ordine patefecit. Qui gavisus est, et Dominum, qui sanctos suos ita glorificat, in beato Adalberto glorioso suo martyre benedixit. Cum [(66) 1Kb] [Col. 0895B] igitur dictus imperator Otto tercius pro expleto voto in Poloniam advenisset, exceptus est in magnificencia et gloria magna a prefato duce Polonie Boleslao. Stravitque ei viam publicam de baldekinis et sammitis diversisque preciosis sericis ornamentis ad duo magna miliaria usque in Gnesen in templum ad tumbam sancti Adalberti. Videns autem christianissimus augustus circa eumdem ducem tantam diviciarum opulenciam frequenciamque et excellenciam regii apparatus in ministeriis, cibis et potibus, vasis aureis ac argenteis aliisque munificenciis, se quoque ab eo tam regali supra modum decencia susceptum et pertractum, dixit ad principes qui secum erant: Magis decet talem principem esse consortem imperii quam subjectum. Sumptoque [(67) 1Kb] dyademate [Col. 0895C] de capite suo, imposuit super caput ipsius, [Col. 0896A] de consensu principum presencium ipsum regem Polonie coronavit. Sic itaque occasione veneracionis beati Adalberti gloriam regni primum Polonia adepta est, ceperuntque principes ejus extunc non esse subjecti regibus Romanorum. Iste [(68) 1Kb] rex Polonorum, dictus victoriosus et pius Boleslaus, dilatavit terminos regni et famam celeberrimam gentis sue, a Danubio siquidem, magno flumine regni Ungarie, usque ad Salam, fluvium Saxonie, apud Hallis, et a Kiwe, que est Rusie metropolis, usque ad montes Karinthie, principatus ejus dominium tendebatur. Huic [(69) 1Kb] successit filius ejus Mesco in regnum. Post quem [463 1Kb] filius ejus Kazmirius ex sorore [(70) 1Kb] Ottonis imperatoris predicti cognominatus Karolus tercius regnavit, et post hunc quartus regnum [Col. 0896B] tenuit filius ejus Boleslaus dictus Bellicosus, sed sceleratissimus, qui sanctum Stanislaum venerabilem virum, episcopum Cracoviensem [464 1Kb] , pro eo quod ipsum pro iniquitatibus suis argueret, interfecit; in quo defecit regnum et usque ad presens tempus deinceps rex in Polonia non surrexit. Dedit ergo in prefata coronacione Otto imperator regi Boleslao pro insignis regalibus lanceam beati Mauricii et unum ex clavis Domini, filioque ejus Mezconi sororem suam despondit in uxorem. Boleslaus [(71) 1Kb] autem rex inter plurima excellencia [465 1Kb] munera brachium sancti Adalberti cesari clarissimo obtulit quod ille super omnia dona gratissime acceptavit, et gaudens ad propria est reversus, gratias agens Domino, cujus regnum eternum est et imperium super omnes [Col. 0896C] in secula seculorum. Amen.




[Col. 0895]
SANCTI ADALBERTI EPISCOPI PRAGENSIS HOMILIA IN NATALE S. ALEXII CONFESSORIS.
(Apud Bolland. Julii tom. IV, p. 257.)





MONITUM.

Habemus ecgraphum ex tomo, ut signatur, 109 ms. bibliothecae Casinensis, in litteris, ut ascribitur, Longobardicis, cum hoc titulo: In natale sancti Alexii confessoris. Lectio S. Evangelii secundum Matthaeum. In illo tempore dixit Simon Petrus ad Jesum: Domine, ecce nos reliquimus omnia, et secuti sumus te; quid ergo erit nobis, etc. Homilia venerabilis Adelberti episcopi. Homilia haec nunc excudetur magis propter [Col. 0897] antiquitatem quam propter meritum, cum nihil novi de sancto nos doceat, rescissis iis, quae in principio scribit auctor de praemio illorum qui Christum sequuntur in voluntaria paupertate, quaeque ad asceticos potius quam historicos spectant. Meminit de ea Baronius ad annum 1001, num 19, additque ipsam in ecclesia SS. Bonifacii et Alexii Romae dictam, quod repetit anno 1004, num. 8. Et vero dictam fuisse isto loco, colligitur ex verbis quibus affatur auctor in fine auditores suos.



HOMILIA S. ADALBERTI EPISCOPI PRAGENSIS AC MARTYRIS.

[Col. 0897A] . . . . . . . Hujus rei et in nobis, fratres charissimi, saepe exemplum sumpsimus, cum alicubi pro rerum necessitate digredientes, cuncta nobis monasteriorum habitacula quasi propria patere cognovimus. Cunctos in nostrum obsequium sincerissima devotione pronos aspeximus, et maxime in beatae memoriae patre nostro Alexio, cujus hodie venerandam assumptionis diem debita solemnitate recolimus, totum lectionis hujus tenorem videmus perfectissime esse completum. Derelictis enim omnibus secutus est Christum, quando spretis omnibus, patre videlicet et matre, nec non sponsa cum carnali amore atque servis et ancillis universaque substantia, marinis fluctibus nimio cum labore superatis, Edestam Syriae tandem pervenit ad urbem; ubi perfectam [Col. 0897B] vivendi normam longo usu didicit, et despecto mundo, injuriis opprobriisque, fame et siti, frigore atque nuditate, mortificato corpore Christum totis desideriis sequebatur.

Sciebat enim ipsum in Evangelio dixisse: Nisi quis renuntiaverit omnibus quae possidet, et secutus me fuerit, non potest meus esse discipulus. Cumque haec Dominicae praecepta diuturno tempore ibidem exsequeretur, divina voce manifestatur hominibus: ac, ne vanae gloriae incurreret culpam, inde abscedere disposuit; ac sic dum Tharsum causa occultandi proficisceretur Deo volente, vi ad patriam reversus est. Cumque a patre pro paupere susceptus esset, ut audistis, in domo propria ut peregrinus manebat. O quanta constantia quantaque ejus [Col. 0897C] fuit patientia! Quis enim narrare poterit quantas tentationes, quantosve fluctus in sui sacratissimi pectoris arcano pertulerit dum patrem pro se tanto moerore affici conspiceret, sciret etiam matrem nocte dieque in fletu et gemitu perdurare? Videbat insuper servos proprios deliciis abundare vestibusque pretiosis indutos incedere, et se ab omnibus contemptui haberi: tolerabat ad haec opprobria irrisionesque eorum, et quasi jam mortuus saeculo, solo tantum spiritu Christo vivebat.

Nam quomodo ipse adhuc fragili circumdatus corpore haec tot incommoda sufferre valeret, nisi divino amore ejus cor intus accensum arderet? Sed ista omnia divina agebantur prudentia ut ei accresceret gloria, et nos exemplo patientiae illius ad [Col. 0897D] eadem sectanda instrueret. Nosse etenim convenit fraternitatem vestram, quantam gloriam per patientiam apud Deum promeruisset ut divina voce homo Dei sit appellatus et ejus oratio pro scelere totius [Col. 0898A] Romani populi accepta esse diceretur. Magni etenim meriti est, fratres mei, hominem Dei divina voce appellari, quoniam cum prophetae filii hominis et non homines Dei ab eodem Domino sunt appellati; iste quasi quodam privilegio homo Dei est nominatus. Sicut ipse singulari prae caeteris dimicavit certamine, ita speciali vocabulo a Domino meruit nuncupari.

Cum enim carnales nuptias amore divino inflammatus contempsit, Dominico meruit thalamo copulari atque inter illa innocentum agmina Agnum sequentia connumerari, qui cantant canticum novum ante sedem Dei et Agni. Hi sunt enim qui cum mulieribus non sunt coinquinati: virgines enim sunt, et sequuntur Agnum quocunque ierit. Merito [Col. 0898B] homo Dei, id est templum Dei, hospes Christi, habitaculum Spiritus sancti effectus est. Jure dictus est pro Roma orando exaudivi, qui in Roma singularem studuit ducere vitam; et bene ei congruit sermo Dominicus, qui dicit: Qui dimiserit uxorem aut filios propter nomen meum, centuplum accipiet et vitam aeternam possidebit.

Quod enim pro Christo dimisit, hoc centuplum accepit; quia nimirum centuplo majus ei fuit meritum castitatis inter continentes propter fructum spiritus, quam inter lascivientes quondam propter desiderium carnis: filios etiam quos carnaliter tunc habere despexit, nunc centuplum accipere meruit spiritales. Centenarius quippe numerus, ut saepe dictum est, perfectionem figurate denuntiat. Nos [Col. 0898C] namque licet nec servi appellari digni, filii tamen ejus sumus; quia nos in hanc suam domum [(72) 1Kb] sub monastica professione pius apud Deum intercessor congregavit. Nos sumus ejus filii quos diversis carnaliter editos parentibus in unam sanctae professionis familiam spiritaliter non cessat coadunare. Nos sumus filii ejus, si iter virtutum ejus imitando tenemus; si non a patientia quam in se ostendit, torpendo deflectimus.

Unde necesse est, fratres charissimi, ut tanquam boni filii et tanto parente digni, exempla illius sanctissimae vitae sequi curemus. Non nos a vestigiis tanti patris sequendis ulla animae vel carnis illecebra revocet, quatenus et ipsi qui carnales affectus substantiamque reliquimus terrenam; qui uxores [Col. 0898D] ducere ac filios carnaliter procreare angelicae conversationis amore fastidivimus, a rege coelesti virtutum spiritualium merito et in praesenti centuplum accipere de societate sanctorum, et in saeculo venturo [Col. 0899A] vitam possidere mereamur aeternam. Quod ut obtinere possimus, toto mentis affectu ejus patrocinia imploremus cujus natalitia celebramus [(73) 1Kb] . Dat nobis fiduciam haec implorandi qui eum pro Roma orantem se exaudire promisit. Ipse enim qui nos [Col. 0900A] admonuit orationem ejus quaerere, per ejus merita nos exaudire dignetur. Qui trinus in personis, et unus in substantia vivit et regnat in saecula saeculorum. Amen.




[Col. 0899]
PROFESSIO REGULAE S. BENEDICTI A BEATO ADALBERTO Romae in monasterio SS. Bonifacii et Alexii confessorum, die 2 Aprilis anni 991 facta.
(Apud Bocsek, Codex diplomaticus Moraviae, p. 104.)

[Col. 0899B] + Ego Adalbertus promitto stabilitatem meam et conversionem morum meorum et obedientiam [Col. 0900B] secundum regulam sancti Benedicti, coram Deo et omnibus sanctis ejus et abbate Augustino praesente.




ANNO DOMINI DCCCXCIX.
GREGORIUS V PAPA.




[Col. 0899]
NOTITIA HISTORICA.
(Apud Eggs, Pontificium doctum, pag. 287.)

[Col. 0899C] Gregorius V, natione Germanus, Bruno antea dictus ex ordine S. Benedicti, Othonis Saxoniae et Sueviae ducis ex Juditha paris prosapiae femina illustris filius Joanne XVI mortuo, ob vitae morumque integritatem, magnamque rei litterariae cognitionem, Othonis imperatoris suasu, qui Romae tum aderat, a clero populoque Romano, sexto Kal. Septembris anni 996, Romanus electus est pontifex. Hic ob largissimas eleemosynas, dietim in pauperes, viduas, atque pupillos erogatas, aliaque innumera dona oratoriis, ecclesiis, et monasteriis facta, Gregorius Minor ad distinctionem Magni appellatus est.

Anno sui pontificatus primo, bona omnia superioribus annis Ecclesiae Ravennati a pontificibus concessa, Joanni archiepiscopo confirmavit, sanciens, ne ab ulio clerico Ravennate per omnem Aemiliam et Pentapolim portorium aliquod exigeretur. Roberto Galliarum regi, Hugonis Capeti filio incestas [Col. 0899D] cum Bertha nuptias interdixit; quare Robertus relicta Bertha Constantiam Wilhelmi Tolosani comitis filiam, annuente Gregorio, in matrimonium duxit. Gaudentium fratrem sancti Adalberti Pragensis episcopi, Miecislao principe id per litteras, et nuntios petente, ad Gnesnensem cathedram in Polonia evexit. Heriberto archiepiscopo Coloniensi jus pallii concessit eumdemque postea in numerum septem electorum, quibus creandi imperatoris Romani jus concessum est, assumpsit. Othonem III cum Maria [Col. 0900C] conjuge imperiali, corona, et Augusti titulo in basilica Vaticana insignivit.

Anno vero Christi 997, abeunte in Germaniam Othone Augusto, Crescentius vetere dominandi libidine stimulatus, Gregorium pontificem diris seditionibus exagitare coepit. Cujus vim cum Gregorius omni praesidio militari destitutus ferre diutius nequiret, Joannis praedecessoris exemplo, Urbe egressus in Etruriam se recepit. Gerebat eo tempore Placentiae episcopatum Joannes quidam Philagatus appellatus, natione Calaber, patria Rossanus, professione monachus Cassinas, qui litterarum scientia, qua excellebat et pecuniae magnitudine, qua caeteros superabat, inflatus, eo usque arrogantiae fuerat prolapsus, ut semetipsum ultro archiepiscopum appellaret. Hunc igitur, quod pecuniosus esset, turbisque concitandis aptus, Romani nacti, auctore Crescentio, pseudopontificem adversus Gregorium absentem proclamarunt. Qua re cognita Gregorius in Germaniam, [Col. 0900D] questurus simul injuriam, ac opem Caesaris imploraturus, concessit. Crescentius rerum edoctus, nihil de contumacia remisit, quin potius, quasi certum Othonis bellum haberet, Urbis moenia firmare, aggeres struere, fossas agere, et ante omnia molem Adriani (a suo nomine postea Crescentii dictam) variis propugnaculis, commeatu, et milite munire coepit.

Otho Gregorii precibus exoratus, eodem anno cum firmissimo omnis generis copiarum robore rediit [Col. 0901A] in Italiam, agnati pontificis injuriam ulturus. Exercitu Roman adducto, urbique admoto, civibus parere recusantibus, Urbem fortiter oppugnat. Aliquandia acriter restitere Romani, a Crescentio et antipapa spe magna praemiorum animati. At invalescentibus omni ex parte Germanis, cum obsessi rerum penuria laborantes, tantum impetum amplius sustinere non possent, Caesari portas ultro aperiunt, Urbisque deditionem faciunt Crescentio, et antipapa intra molem Adriani dilapsis. Otho cum suis Urbem ingressus, Gregorium decimo, postquam exactus est, mense sedi suae restituit, rebusque in Urbe depositis, Crescentium cum Joanne antipapa in arce obsedit. Cum vero in longum obsidio traheretur, Caesar propositis praemiis Germanos, ut acrius incumberent, incendit. Qui impetu quaquaversum facto, arcem denique, ut Ditmarus scribit, expugnant; saevitum in omnes; Crescentius vulneratus captusque, muro praecipitatus est: cujus cadaver post terga boum religatum, ac per paludes, tractum [Col. 0901B] probeque illusum, denique in conspectu Romanorum excelsa trabe suspensum est. Simile supplicium de iis pariter sumptum, qui ex complicibus supererant.

Joannes vero antipapa, jussu Caesaris, oculis orbatus, ac naribus auribusque praecisis, jumento impositus, toti Urbi, per quam circumducebatur, vectoris sui caudam in manibus tenens, acerbum spectaculum fuit. Tum in Germaniam exsulatum missus, paulo post dolore vulnerum animique moerore confectus decessit, cum sedisset in Romana cathedra quam invaserat, circiter menses decem. Hic dum adversus Gregorium sederet, legatum misit in Galliam Petrum cardinalem, ut ecclesiam, quam Fulco comes Andegavensis in dioecesi Turonensi erexerat, suo nomine consecraret. Verum ipsa die ad consecrationem praestituta, templum derepente corruit, veluti respueret Deus ipsa templa per schismaticum, aut sanctae sedis invasorem in sui honorem [Col. 0901C] dedicata.

Interim Gregorius, sublatis aemulis, debitae sedi ac libertati restitutus, inito cum Othone consilio, animum tum ad reformandum stabiliendumque Romanae Ecclesiae statum, tum ad electionem imperatorum pacifice et absque tumultu in posterum faciendam adjecit, conciliumque episcoporum Romae eapropter coegit: cujus acta licet perierint, ex fragmentis tamen, quae deinde reperta sunt, revocantur in lucem quae perierant. Mentio inprimis hujus concilii Romae sub Gregorio V habiti exstat [Col. 0902A] in rebus gestis S. Adalberti, scriptis ab auctore illius temporis, quibus significatur in hac synodo agitatam fuisse causam S. Adalberti Pragensis episcopi, judicio postulati ab archiepiscopo Moguntino de facienda in sua ecclesia, quam reliquerat, residentia. Quod autem majoris momenti est, ad hoc ipsum concilium referendum videtur, quod de imperatoris electoribus (archiepiscopis scilicet Moguntino, Trevirensi, Coloniensi, tum marchione Brandeburgensi, comite Palatino, duce Saxoniae, et rege Bohemiae) ab eodem pontifice Gregorio constitutum multorum assertione traditur; siquidem res magni momenti nonnisi consultis Patribus, collectis episcopis in synodo fieri consueverunt. Legendus hic venit Platina in Gregorio V, et Baronius tomo X ad annum 996, Bellarminus, et alii; praesertim Jo. Palatius Venetus tomo II Monarchiae occidentalis, lib. II, cap. 3, ubi late ac solide hanc ipsam quaestionem tractat.

Sedente Gregorio ad clavum Ecclesiae, Hungari [Col. 0902B] Christianam fidem amplexi sunt; virique per id tempus sanctissimi vixere, Romualdus scilicet abbas, Bonifacius Russorum apostolus, Othonis cognatus, et Romualdi discipulus; Adalbertus in Prussia martyr; Stephanus Hungariae rex; Maielus abbas Cluniacensis, et Roswitha sanctimonialis Saxonica, Graece et Latine supra virum docta.

Obiit vero Gregorius, administrato optime pontificatu (cui biennium supra menses quinque, ac dies 24, praefuit) duodecimo Kalendas Martii anno nostrae salutis 999, sepultus ad S. Petrum in Vaticano, juxta cineres B. Gregorii Magni cujus in Vita aemulator exstiterat, cum hoc sequenti adhuc exstante epitaphio.


Hic, quem tegit humus, oculis vultuque decorum,
   Papa fuit Quintus nomine Gregorius.
Ante tamen Bruno, Francorum regia proles,
   Filius Othonis de genitrice Judith.
Lingua Teutonicus, Vuangia doctus in urbe.
   [Col. 0902C] Sed juvenis cathedram sedit apostolicam.
Ad binos annos, et menses circiter octo [quinque],
   Ter senos Februo connumerante dies.
Pauperibus dives, per singula Sabbata vestes
   Divisit, numero cautus apostolico.
Usus Francigena, Germana, et voce Latina,
   Instituit populos eloquio triplici.
Tertius Otho sibi Petri commisit ovile,
   Cognatis manibus unctus in imperium.
Exuit et postquam terrenae vincula carnis,
   Aequivoc i [i. e., Gregorii M.] dextro substituit lateri.


DECESSIT. XII KAL. MARTII CMXCIX.




[Col. 0901]
GREGORII PAPAE V EPISTOLAE ET PRIVILEGIA.



I. GREGORII PAPAE V EPISTOLA AD WINIZONEM ABBATEM. (Anno 996.)
[Apud Ughelli, Italia sacra, tom. III, col. 618.]
[Col. 0901D]

GREGORIUS episcopus, servus servorum Dei dilectissimo in Christo Domino, filio WINIZONI, venerabili abbati sancti Salvatoris, sito in comitatu Clusino territorio monte Amiato; tibi videlicet tuisque successoribus, in perpetuum in Domino salutem.

Quoniam semper sunt concedenda, quae rationabiliter et congrue a fidelibus petuntur, ob devotionem [Col. 0902D] pii conditoris nostri oportet nos in privilegiis praestandis nostram nullo modo denegare munificentiam. Igitur quia vestra dilectio nostrae sublimitatis apostolatum humiliter rogavit, quatenus praedictum monasterium sancti Salvatoris institutum in supra nominato comitatu, et territorio privilegiis apostolicae sedis decoretur, ut sub dictione juris sanctae nostrae, cui Domino auctore praesidemus, Ecclesiae institutum nullius alterius ecclesiae juri vel dictioni submittatur. Pro qua re vestris piis desideriis, per hanc nostram auctoritatem, quod postulastis libenter [Col. 0903A] concedimus. Et ideo cujuslibet ecclesiae sacerdotem in praefato monasterio quamlibet jurisdictionem, vel potestatem, sive auctoritatem praeter sedis apostolicae pontificem habere prohibemus, ita ut nisi ab abbate monasterii ejusdem fuerit invitatus, nec missarum solemnia ibidem omnimodo celebrare praesumat. Hanc denique nostram apostolica auctoritate constituimus, ut nulla alia magna seu parva persona eidem vero monasterio, sive inferius in servis videlicet, vel in famulis, aut etiam in servis, vel ancillis, necnon etiam in liberis, vel in cunctis rebus ad id pertinentibus, videlicet, in casis et possessionibus quoquomodo aliquam molestiam inferre praesumat. Pariterque concedimus et confirmamus eidem sancto monasterio primitias, vel decimas de [Col. 0903B] suis hominibus sive de praeceptalibus, atque sacrum baptismum liceat celebrari in ecclesia S. Benedicti, et in ecclesia S. Mariae in Lamule, sicut concessum est a partibus regum per praecepti paginam, quidquid ibidem contineri videtur, vel si quid ab antecessoribus nostris pontificibus sanctis, scilicet Stephano, Adriano, Joanne, Formoso, vel ab aliis antecessoribus nostris pontificibus eidem monasterio concessum est, totum hoc in integrum apostolica auctoritate vobis vestrisque successoribus concedimus et confirmamus. Chrisma quoque et oleum sanctum, a quacunque ecclesia voluerit, vel potuerit licenter accipiant, statuentes apostolica censura praecipimus ut nullus dux, marchio, comes, vicecomes, castaldus, vel aliquavis magna seu parva persona, [Col. 0903C] ullum districtum in aliquibus castris ipsius manum habere, vel judicare, seu aliquid placitum tenere audeat, nisi ab ipsius monasterii abbate invitatus fuerit. Hoc quoque apostolica auctoritate praecipiendo sancimus, ut neque episcopum, vel alium quemquam de ordine clericorum, ecclesias, parochias, cellas, vel praedia, vel quaecunque loca, seu res praefati monasterii auferre aut abalienare quovis modo praesumat, aut quamlibet controversiam, sive injuriam, seu aliquam damni jacturam in rebus, possessionibusve, vel in nullis utensilibus, sive ornamentis, praedicto monasterio inferre audeat. Haec omnia, quae superius memorata sunt, videlicet decimas, primitias, oblationes ad saepe dictum monasterium pertinentes, necnon et baptismum, et [Col. 0903D] chrisma, et oleum tibi, dilecto filio, Winizoni abbati, tuisque successoribus in perpetuum a praesenti nona indictione per hanc nostri privilegii paginam apostolica auctoritate confirmamus, atque concedimus secundum praedictum modum, ob hoc praecipue, ut in eodem monasterio pro stabilitate regni gloriosissimi imperatoris nostri Othonis tertii, et [Col. 0904A] pro nostra anima, nostrorumque antece sorum, seu successorum pontificum devota sine intermissione fiat oratio. Denique statuimus ut dum abbas de hoc saeculo migraverit, neque rex, neque dux, neque marchio, neque episcopus, neque comes, neque ulla alia persona ibidem abbatem ordinare praesumat; sed congregatis in unum cunctis ejusdem monasterii fratribus, ex communi consensu, Dei providentia, qui dignus hoc honore visus fuerit, ex propria congregatione abbatem ibidem ordinare. Si quis autem, quod non optamus, temerario ausu contra ea, quae ab hac nostra auctoritate pie et firmiter per hoc nostrum privilegium deposita sunt, contraire tentaverit, vel haec, quae a nobis ad laudem Dei pro stabilitate jam dicti monasterii statuta sunt, refragari, [Col. 0904B] aut in quoquam transgredi praesumpserit, sciat se auctoritate Dei, et beati Petri apostoli, et trecentorum decem et octo Patrum sanctorum anathematis vinculo innodatum, cum diabolo et ejus atrocissimis pompis, atque Juda traditore Domini nostri Jesu Christi aeterni incendii supplicio concremandum, nisi quod male peccavit, digne correxerit. At vero, qui pio intuitu custos, et observator exstiterit hujus nostri apostolici privilegii hanc confirmationis benedictionis gratiam a misericordissimo judice Domino nostro, vitamque aeternam cum omnibus electis Dei consequi mereatur in saecula saeculorum. Amen.

Scriptum per manus Petri regionarii notarii, et scrinarii sanctae Romanae Ecclesiae in mense Maio, [Col. 0904C] indictione suprascripta nona. Bene valete.

Data VI Kal. Junii per manus Joannis episcopi sanctae Albanensis Ecclesiae, et bibliothecarii sanctae apostolicae sedis, et indiction. IX, anno pontif. D. Gregorii summi pontificis, et universalis E. PP., anno primo, imper. D. Othone a Deo coronato, magnoque anno primo mense Maio, et indict. suprascripta subscripsit.

Theobaldus episcopus S. Bellitrensis Ecclesiae.

Petrus, episcopus S. Praenestin. Eccles.

Azzo, episc. S. Ostiensis Ecclesiae.

Abbo, archidiaconus sanctae Rom. Ecclesiae.

Crescentius, ablationarius sanctae Rom. Ecclesiae.

Amico vir vener. presbyter, et card. sanctae Rom. Ecclesiae.



II. GREGORII PAPAE V PRIVILEGIUM PRO ECCLESIA CAMERACENSI [(1) 1Kb] . (Anno 996.)
[Apud Mansi Concil. XIX, 218]
[Col. 0904D]

GREGORIUS episcopus, servus servorum Dei, dilecto [Col. 0905A] filio HERLUINO, sanctae Cameracensis Ecclesiae antistiti, suisque successoribus in perpetuum.

Curae pastoralis officium, summae sedis dignitas, qua nos, licet indigni, utimur, compellit nos non solum nobiscum manentia, verum etiam longe posita sanctae Dei Ecclesiae mysteria, Christo annuente, vigilanti sollicitudine custodire et gubernare. Quoniam vero, sicut omnibus pene notum est, interveniente hac re quae inter Arnulfum Remensis Ecclesiae archipraesulem, et Gerbertum invasorem ejus, excrevit, idem praedictus Herluinus praesul, illorum odiis, Remis canonico more consecrari nequivit, ejus consecratio ad apostolicam sedem usque ad nos haud injuste pervenit. Quem consecrantes, lacrymabilem ab eo querimoniam audivimus, scilicet [Col. 0905B] quod tempore antecessorum suorum idem episcopium multipliciter a malignis hominibus depraedatum sit. Unde et nos humillime imploravit ut nostra apostolica auctoritate aliquod ei subsidium contra inimicos sanctae Ecclesiae daremus. Cujus precibus annuentes, per istud nostrae apostolicae auctoritatis privilegium sancimus ut nullus dux, marchio, comes, vicecomes, seu aliqua magna vel parva persona, dehinc praenominatae Ecclesiae loca invadere seu depraedare praesumat. Quod si praesumpserit, sciat se a nobis, Christo auctore ac B. Petro apostolo, anathemate illigatum, quousque praedictae sedis antistiti satisfecerit, vel, Romam veniendo, se ibidem purificaverit. Hoc quoque nobis similiter intimatum est, quod obeunte episcopo vel [Col. 0905C] caeteris sacerdotibus praedictae sanctae Cameracensis Ecclesiae, aliqui diabolico repleti spiritu soleant res ecclesiasticas, quas vel episcopus, sive etiam sacerdotes reliquerint, diripere ac devastare. Quibus itidem apostolica censura ne hoc amplius agere praesumant interdicimus. Quod si fecerint, cujuscunque sunt ordinis vel dignitatis, sciant se anathematis vinculo perculsos, quousque hoc digna satisfactione correxerint. Illud quoque magnopere praeoptamus ut fratres in coenobio ejusdem ecclesiae commanentes, cunctaeque congregationes ad eam pertinentes, quidquid juste ac legaliter possidere debent, sine aliqua diminutione firmiter teneant atque possideant, ut temporalibus praesidiis sufficienter adjuti sine murmuratione, sempiterna fiducialius appetere [Col. 0905D] valeant. Insuper eidem Herluino episcopo suisque successoribus in perpetuum per hanc nostri praecepti paginam concedimus et confirmamus ut nullus dux, marchio vel comes, seu alia quaevis magna vel parva persona, aliquem districtum, sive judicium vel aliquod placitum in aliquo loco saepe nominati episcopii tenere audeat, nisi ab ejusdem sedis episcopo licentiam acceperit vel invitatus fuerit: sed liceat sibi de suis quemcunque voluerit, ad id officium peragendum ordinare. Si quis autem, quod non optamus, hujus nostri apostolici privilegii violator exstiterit, sciat se cum Juda traditore et apostaticis angelis aeterno igne concremandum. Qui [Col. 0906A] vero curator et observator fuerit, benedictionem et gratiam, et indulgentiam peccatorum suorum ac vitam aeternam a Christo Salvatore nostro consequi mereatur. Amen.

Scriptum per manus Petrisgionis notarii et scriptoris sanctae Romanae Ecclesiae, in mense Maio et indict. nona. In Christo bene valete. Anno I pontificatus domni Gregorii summi pontificis et universalis Ecclesiae papae, imperii vero domni Ottonis Tertii imperatoris anno undecimo.



III. [(2) 1Kb] DIPLOMA GREGORII PAPAE V WERINFRIDO ABBATI CONCESSUM. (Anno 996.) Confirmat omnes monasterii possessiones, jusque eligendi abbatis, primum ex Stabulensi, deinde ex Malmundariensi coenobio.
[Apud Marten., Ampliss. Collect. II, 52.]
[Col. 0906B]

In nomine sanctae et individuae Trinitatis. GREGORIUS episcopus servus servorum Dei WERENFRIDO religioso abbati salutem et apostolicam benedictionem.

Tum summae apostolicae dignitatis apex in hoc divini roboratus nitore dignoscitur praefulgere, si in acquirendis Dei laudibus sui impensius studebit laboris exhibere certamen. Ob hoc debita nos ejusdem apostolicae pastoralis compellit sollicitudinis cura, quaeque ad stabilienda piorum pertinere dignoscuntur locorum ubertim promulgare, et apostolicae institutionis censura confirmare. Igitur quia postulasti, [Col. 0906C] frater, a nobis, quatenus monasteria a venerabili Patre Remaclo in honore sancti Petri constructa, id est, Stabulaus et Malmundarium, sita saltu Arduennensi, privilegio nostrae auctoritatis muniremus, et quia justa visa est nobis petitio tua, assensum tibi praebemus per hujus nostri privilegii constitutum, et roboramus apostolica auctoritate, atque decernimus secundum antiquorum edictum regum, id est, Sigiberti, Chludovei et Dagoberti, qui et eorum constructores fuere monasteriorum, nec non et imperatorum Karoli, Ludovici et Ottonis Augustorum, ut loca determinata, vel villae, aut possessiones, quae ab ipsis imperatoribus ipsi sancto sunt traditae, et per eum utrisque ecclesiis divisae. usibus deserviant monachorum, nullique liceat advocato, vel in placitis, aut [Col. 0906D] casticiis, ea infringere; quod percutimus aeterno anathemate. Praeterea sancimus, sicut ab ipsis imperatoribus est definitum, ut utrinque in unum e duobus monasteriis confluentibus monachis habeant sine simulatione, sine exceptione personae, sine respectu pecuniae, secundum sancti Benedicti regulam, abbatem eligendi liberrimam optionem, ea tamen praeponderante ratione, Malmundariensium pace, ut quia beatus Remaclus utriusque monasterii constructor, et Tungrensium antea episcopus et pastor, maluit in altero eorum, id est Stabulensium, locum sepulturae sibi eligere, ipsi primam electionis obtineant viam, si apud eos melior meritis et probabilior inveniatur. [Col. 0907A] Sin autem non illic, sed Malmundarii reperiatur utrique loco praeficiendus, ab eo potius quam ab externis assumptus intromittatur. Si quis autem, quod non optamus, nefario ausu praesumpserit his quae a nobis ad laudem Dei pro stabilitate jam dictorum monasteriorum statuta sunt refragare, aut haec in quoquam transgredi, sciat se anathemate innodatum, atque cum diabolo et ejus atrocissimis pompis, atque Juda traditore Domini nostri Jesu Christi tartari incendiis concremandum. At vero si pio intuitu observator et custos ductor fuerit, hujus nostri apostolici constituti, ad cultum Dei respicientis, misericordiam a misericorde Deo nostro multipliciter consequatur, et beatae vitae possessor effici mereatur.

Scriptum per manum Joannis notarii regionarii [Col. 0907B] atramentarii sanctae Romanae Ecclesiae, anno Dominicae incarnationis 996, indictione IX, mense Junio, die II. Bene valete.



IV. GREGORII PAPAE V BULLA PRO MONASTERIO S. MARTINI TURONENSI. (Anno 996.)
[Apud Mabill., De re diplom., p. 659.]

GREGORIUS episcopus, servus servorum Dei, omnibus fratribus in monasterio sancti Martini viventibus, OTTONI scilicet decano eximii gregis beati Martini patroni nostri.

Innotuit satis profecto digne auribus nostris qualiter idem grex nunc usque degerit, atque privilegia tam regalia quam praecessorum nostrorum domni [Col. 0907C] Adeodati atque Nicolai habuerit, ut, seposita potestate episcopali Turonicae urbis, quidquid in supra fato grege disponendum erat, sive regendum aut corrigendum, abbas ejusdem monasterii cum suo praeposito, necnon decano caeterisque probatissimis viris, sub sua tenuerit ditione. Ob hoc pergrandis nos constringit sollicitudinis cura quaeque ad stabilitatem pertinere dignoscuntur locorum ordinare nobilium. Ideo secundum antiquam consuetudinem eidem venerabili loco apostolicae institutionis censura confirmari a nobis deposcit, quatenus privilegia quae a praedecessoribus nostris sanctae recordationis, domno scilicet Adeodato atque Nicolao firmata esse constant, in isto tempore nostra apostolica eidem loco auctoritate demum confirmarentur. [Col. 0907D] Idcirco vestris annuentes votis, praelatorum Patrum institutionum decreta prorsus apostolicis infulis sancimus, simulque eadem roboramus apostolicam sequendo normam. Quapropter auctoritate beati Petri apostolorum principis fulti, decernimus condicto monasterio vestro statuentes prorsus omnia quae usque nunc sunt, et ut liceat ibidem habere episcopum sicut a priscis temporibus fuit, per cujus praedicationem populus, qui a diversis regionibus devota mente quotidie ad sancta ejusdem confessoris Christi monasterii limina concurrit, remedia percipiat a Creatore animarum. Et quando episcopus sancti praefati loci de hoc saeculo migraverit, et alius ab abbate necnon eadem congregatione [Col. 0908A] religiosus electus fuerit, sine qualibet controversia, ne prolongitudo itineris obsit, a vicinis episcopis, sicut mos exstitit, ordinetur. Et si, quod absit, aliquo livore infecti atque invidia ordinandi distulerint, hac licentia sive privilegii jure revocati, per institutionem hanc apostolicam cum testimonio abbatis sui et clericis propriis eorum manibus decretum hoc subscriptum ferentibus sine dilatione ordinetur pro consuetudine, ut lumen quod ibidem hactenus tanto tempore per episcopi praedicationem claruit, illis temporibus non minoretur omnino aut, quod nefas est, exstinguatur. Neque episcoporum metropolitanus de praefato venerabili monasterio in cellulis ejusdem ecclesiae, sive titulis, seu oratoriis ditioni ipsius constitutis, aut ordinationes facere, sive [Col. 0908B] pro chrisma conficiendo venire atque exquisitare, agere, aut distringere, vel ad se presbyteros convocare, nec ullus episcopus altaria eorum ecclesiarum sine eorum consilio vendere praesumat, sed per hanc auctoritatem privilegii nostri episcopus ex ipso venerabili monasterio canonice curam pastoralem et sollicitudinem ministerii sui in praelatis adjacentibus, vel subjicientibus nominatis venerabilibus locis habeat. Et quaecunque emendanda et corrigenda sunt cum consensu abbatis sui canonica institutione et secundum ordinem cuncta peragat. Si vero quaelibet discordia inter vicinos episcopos, seu episcopum praefatum, quod non optamus, orta fuerit, nullus audeat abbate minime annuente saepius nominati monasterii episcopum distringere vel in qualibet [Col. 0908C] judicare parte. Quod si abbas ejus monasterii nullo modo valuerit inter eos sententiam delimare, nostris apostolicis eveniant obtutibus concordia reformandi. Igitur regalis munificentiae edicto, simulque votis et precibus tot fidelium annuendo statuimus, et hujus sanctae apostolicae sedis decreto firmamus ut, sicut hujus praecepti series continet, ita decanus, sacerdotes aut clerus ejusdem monasterii res omnes sibi munere regio concessas cum universitate suorum appendiciorum perpetuo possideant integerrime, ita ut nullius potestatis vir quidquam exinde de eorum dominio vel possessione praesumat auferre, in quo misericordiae suae beneficium regia dignitas fratribus, in eodem coenobio beati Martini morantibus, largiri disposuit. Statuentes apostolica censura sub divini [Col. 0908D] judicii obtestatione, et anathematis interpositionibus, ut nullus unquam nostrorum successorum pontificum, aut qualibet dignitate praeditus potestate, vel alia quaecunque magna parvaque persona praesumat contra hoc nostrum apostolicum privilegii praeceptum agere. Potius autem firmissimum atque stabile eum ejus temporibus decernimus permanendum. Si quis autem quolibet tempore, quod nullomodo credimus, hujus decretum privilegii apostolica auctoritate firmatum in toto, vel in parte temerare tentaverit, suae praesumptionis digna emendatione minus correxerit, sciat se auctoritate domini mei beati Apostolorum principis Petri anathematis vinculo esse innodatum et a regno Dei alienum, atque cum [Col. 0909A] diabolo et ejus atrocissimis pompis aeterno incendii supplicio deputatum, et perpetuae condemnationis summissum. At vero qui observator et custos hujus nostri apostolici privilegii exstiterit, benedictionis gratiam vitamque aeternam a misericordissimo Domino Deo nostro consequi mereatur.

Scriptum per manus Petri notarii et scriniarii sanctae Romanae Ecclesiae, in mense Septembri et indictione decima.

Datum III Kal. Octobris per manus Joannis episcopi et bibliothecarii sanctae sedis apostolicae, anno donni Gregorii V, papae primo, imperante domno tertio Ottone, a Deo coronato, magno imperatore, anno primo.



V. ECCLESIAE S. PROSPERI CONSECRATIO. A Gregorio V anno 997 facta, cujus munificentiae monumento appositi sunt parieti ecclesiae sequentes versus.
[Apud Ughelli, Italia sacra, tom. II, pag. 270.]
[Col. 0909B]

Teuzo praesentem fundavit episcopus aedem,
   Ad decus et sancti instituit Prosperi.
Cujus ad hanc semper veneranda transtulit ossa,
   Cum papa quinto nomine Gregorio,
Forte Ticinensem qui tunc pergebat ad urbem,
   Concilii sacri causam habiturus ibi.
Pontificem . . . . . multaque turba secuta,
   Suscepit Teuzo quos pater hospitio;
Venerat antistes junior et ipse Joannes
   Sede Ravennali dexter abiturus ibi.
[Col. 0909C] Cum quibus a dicto primo Teuzone rogatus,
   Hoc per se templum reddidit ipse sacrum.
Tot simul ac tantis domus sacrata patronis,
   Corpus est positum hic, Prosper alme, tuum.
Cum quo Venerii simul ossa levata beati,
   Hujus in ecclesiae condita sunt latere.
Sunt haec, dante Deo, dum tertius imperat Otho,
   Atque Kalendarum facta nova [leg. nono] Februi.



VI. GREGORII PAPAE V PRIVILEGIUM PRO ECCLESIA RAVENNATE. (Anno 997.)
[Coquelines, Bullar. privileg. ampl. Collect. I, 292.]

GREGORIUS episcopus, servus servorum Dei, reverendissimo et sanctissimo confratri nostro JOANNI [Col. 0909D] archiepiscopo sanctae Ravennatis Ecclesiae, et per eamdem sanctam Ravennatem Ecclesiam ejus successoribus archiepiscopis in perpetuum.

Quoniam omnium sanctorum Dei ecclesiasticorum status a beatorum apostolorum principis Petri doctrinis provehitur, et ad ejus fulcimen lapsae, quae sunt, resolidantur, oportet merito sanctam Ravennatem ecclesiam minorationem suae dioeceseos facientem, suarum dignitatum copia carentem, ita cito restitui, ut nomen etiam metropoleos non amittat. Cognoscentes igitur ipsam in omnibus cassatam, convenit ad ejus relevationis statum auxiliatricem nostram porrigere dexteram, quatenus beati Petri apostoli fonte potata, Christo juvante, suis reintegretur honoribus. Et ideo omnium sanctarum Dei [Col. 0910A] ecclesiarum cultores comperiant, atque fideles, eo quod Joannes archiepiscopus ejusdem sanctae Ravennatis ecclesiae suggessit apostolicae almitati nostrae, quatenus confirmaremus ei praecepta, quae sunt edita in praedita sancta Ravennati ecclesia, et ei ab antecessoribus nostris pontificibus, suis praedecessoribus largitata sunt, atque concessa. Cujus precibus, divino amore, beatique Apollinaris pontificis et martyris Christi succensi, amabilius inclinati confirmamus ei, ac stabilimus in perpetuum, absque aliqua diminutione, secundum priscam consuetudinem praedictae sanctae Ravennatis ecclesiae. Quapropter confirmamus jam tibi Joanni archiepiscopo Ravennati, et per te in praedictam ecclesiam Ravennatem tuis successoribus in perpetuum; itaque confirmamus [Col. 0910B] atque corroboramus monasterium in honorem beati Hilarii constructum in territorio quod vocatur Galicata cum certis affinibus suis situm, cum rebus videlicet omnibus, et omnibus suis juribus, et cum omni judiciali potestate quae est exhibenda in praescripti territorii incolis, videlicet, ab uno latere praedicti territorii Gollicati, Massa Balneo, quae est juris sancti Petri, et comitatus Bobiensis, ab alio latere juga Alpium finis Tusciae, a tertio latere comitatus Populiensis, atque a quarto latere Fagentella percurrente et fluvio Rap . . . . . quatenus tu ipse Joannes archiepiscopus tuique successores in perpetuum habeatis potestatem . . . . . idem monasterium sancti Hilarii . . . . . cum supradicti territorii potestate, et publica functione, prout vobis melius secundum [Col. 0910C] quod . . . . . Ordinandi et disponendi, nostra nostrorumque omnium successorum remota contradictione. Insuper etiam concedimus atque confirmamus, et corroboramus tibi, et per te in praedictam Ravennatensem ecclesiam, tuisque successoribus in perpetuum, Massam, quae vocatur Fiscalia, cum omni judiciali potestate et publica functione, et cum certis affinibus suis, ab uno scilicet latere Ariell . . . . . transverso, quae vocatur . . . . . ; ab alio latere Deonorum percurrentem in Padum; a tertio latere Padum percurrentem usque ad dimidium fundi, qui vocatur Latus, atque a quarto latere . . . . . percurrentem usque ad fundum qui vocatur Ustuladum; confirmamus quoque omnem judiciariam potestatem in [Col. 0910D] loco et plebe, quae vocatur cornu cervinum cum certis affinibus suis, tibi, et per te in eamdem sanctam Ravennatem ecclesiam tuis successoribus in perpetuum. Insuper confirmamus et corroboramus tibi Joanni archiepiscopo monasteria duo posita intra civitatem Ariminensem, unum fundatum in honorem sancti Thomae apostoli, alterum in honorem sanctae Euphemiae martyris, cum omni integritate eorum tam intra eamdem civitatem, quam extra . . . . . quae eadem monasteria per donationis paginam vestra ecclesia tenere videtur . . . . . ejusdem ecclesiae diacono Martini ducis, et Hengleradae comitissae . . . . . et praecipue imperatorum tam eadem monasteria quam et alia loca de jure praedicti diaconi, eidem sanctae vestrae ecclesiae confirmata in perpetuum, [Col. 0911A] nec non omnes residentes et colonos praefatae Ravennatis ecclesiae, tam in comitatu Hadriensi quam in Ferrariense et Comaclense commorantes, ut immunes a bulla publica, et angaria maneant functione; sed jugiter tibi, tuisque successoribus archipraesulibus in perpetuum omnem functionem et angariam exigant, et quod eis ab actoribus sanctae Ravennatis ecclesiae fuerit injunctum, verum etiam concedimus et confirmamus vobis . . . gentes et commorantes in castro . . . . . ut nullam publicam functionem faciat excepto vobis, vestrisque successoribus, ea videlicet ratione praefixa, ut nullus dux, comes, vicecomes, castaldo . . . . . magna parvaque persona praefatis colonis, et residentibus aliquam publicam functionem aut angariam . . . aut exigant. Sed securi [Col. 0911B] et quieti in omnibus sub vestra tuitione et potestate, ut praedictum est, existant. Simul etiam sancimus ut sancta Ravennas ecclesia cum suis subjectis ecclesiis, sicut beatissima Romana, cui Deo auctore deservimus, Ecclesia, nisi per centum curricula annorum res ipsius excludantur nullatenus. Praeterea a flumine Punctari cum Palude Argentae et omnibus pertinentibus, piscariis, terris, aucupationibus, venationibus, utrasque ripas cum cunctis aedificiis in praedicto flumine sitis, usque ad portum maris nec non portum Volanae, usque ad locum qui dicitur Cervia, cum omnibus littoribus suis, silvis, qualibusque instrumentis ibi conditis, vobis, vestrisque successoribus in perpetuum confirmamus. Res etiam omnes lapides, et petras tam supra terram, quam sub terram, extra [Col. 0911C] opus in publicis aedificiis positas, vestrae Ravennati ecclesiae largimur, prout vos vestrique successores ad ejusdem ecclesiae utilitatem praeviderint exercendas, et operandas. Denique concedimus, et confirmamus ut ab aliquo sacerdote Ravennae degente, aut ex familia ejusdem sanctae Ravennatis ecclesiae, per totam Aemiliam atque Pentapolim nullum teloneum, atque portaticum, sive silliquaticum exigatur, aut exposcere praesumatur. Statuentes, atque promulgantes coram Deo, et terribili ejus futuro examine . . . per hujus nostri apostolici privilegii paginam sancimus, et beati Petri apostolorum principis auctoritate decernimus; tam apostolicae sedis obtestamur futuros pontifices, quamque qui ecclesiasticas [Col. 0911D] functiones ministraverint, vel etiam magnas parvasque personas, et quispiam cujuscunque sit dignitatis praedita de omnibus supra dictis capitulis, quae a nobis concessa sunt, vel confirmata, quoquo modo licentiam habeant saepe nominata loca, in uno adunata, atque specialiter apostolicae exarationis pagina conjuncta, disjungere, vel uno ab altero alienare. Si quis interea, quod non credimus, temerario ausu, contra ea quae ab hac nostra auctoritate pie et firmiter per hoc nostrum privilegium disposita sunt contraire tentaverit, aut in quoquam transgredi, sciat se auctoritate beati Petri apostoli anathematis vinculo innodatum, et cum Juda traditore aeterni [Col. 0912A] incendii supplicio sit deputatus. Insuper sciat se compositurum auri obrizi lib. XXX sanctae Ravennatae ecclesiae. At vero, qui pio intuitu observator in omnibus exstiterit, custodiens hujus nostri privilegii constituta, ad cultum Dei respiciens, benedictionis gratiam misericordissimo Domino Deo nostro multipliciter et vitae aeternae particeps fieri mereatur, et cum sanctis omnibus sociatus permaneat.

Scriptum per manum Petri regionarii notarii, et scriniarii sanctae Romanae Ecclesiae, in mense Januario et in indictione X [(3) 1Kb] . Bene valete.

Datum V Kalend. Februarii per manus Joannis episcopi sancti Albanensis ecclesiae, et bibliothecarii sanctae apostolicae sedis, anno pontificatus domni Gregorii papae primo, imperii autem domni tertii [Col. 0912B] Ottonis imperatoris augusti, anno primo in mense Januario.



VII. GREGORII PAPAE V PRIVILEGIUM HATTONI ABBATI FULDENSI CONCESSUM. (Anno 997.)
[Dronke, Cod. diplom. Fuld. p. 340.]

GREGORIUS episcopus, servus servorum Dei.

Omnium fidelium praesentium videlicet ac futurorum notitiae pateat qualiter per meritum dignitatis HATTONI Fuldensis Ecclesiae abbati venerando id quod nostri antecessoris pietas concessit nostra devotio non denegavit. Ideoque quia postulavit a nobis dignum duximus ut ejusdem loci supradictae ecclesiae venerabili antecessoris nostri renovando confirmaremus [Col. 0912C] concessum. Venerabilis enim antecessor noster illum supradictum abbatem Romae consecravit eique debitae subjectionis jugum subeunti concessit cum dalmatica et sandaliis missam celebrare Ad quod animum vertentes, quia specialius aliis suis consimilibus nostrae Romanae Ecclesiae famulatur, specialius digniore munere condonari decrevimus. Quare sine omni contradictione nostra auctoritate apostolica concedimus, ut cum dalmatica et sandaliis missam celebret talique pignore nostrae Romanae Ecclesiae subjectione praesignetur.

Scriptum per manus Petri regionarii notarii et scriniarii sanctae Romanae Ecclesiae anno Dominicae incarnationis nongentesimo [nonagesimo] septimo, [Col. 0912D] mense Februario, indictione decima. Bene valete.

Datum VII Idus Febr. per manus Joannis episcopi sanctae Albanensis Ecclesiae et bibliothecarii sanctae apostolicae sedis.



VIII. EPISTOLA GREGORII PAPAE V AD OTTONEM IMPERATOREM (Anno 997.)
[Apud Miraeum, Opp. diplom. III, 563.]

GREGORIUS episcopus, servus servorum Dei, dilectissimo filio OTTONI Romanorum imperatori Augusto . . . . .

Aequum igitur et dignum judicavimus imperialis honorem regiminis et potestatem apostolica auctoritate [Col. 0913A] paterne firmari, et de omni bona voluntate et beneficiis cunctis ab imperatoria potestate sacro huic loco concessis dignas Deo gratias dare. Atque ideo quia postulas a nobis qualiter locum et Ecclesiam Aquisgrani palatio bonis ex vestra devotione inchoatum principiis, nostra munificentia confirmaremus et auctoritate.

Et ut etiam bene inchoata principia eo meliore fine uterentur, supradictae Ecclesiae concedimus clericorum congregationem catholicorum sublimimiter . . . . . et ut regulariter vivant commendamus. Insuper etiam statuimus ac per nostri praecepti paginam, et in convulsum decrevimus in saepedicta Ecclesia septem cardinales diaconos, et presbyteros cardinales septem, huic Ecclesiae in eorum ministerio [Col. 0913B] deservire, ea videlicet ratione, ut nullius dignitatis persona super sacrum altare Dei genitricis Mariae ibidem constitutum missam celebret, praeter praedictos septem cardinales presbyteros et archiepiscopum hujus loci et episcopum Leodiensi qui dioecesi praesidet. Et hoc anathemate firmiter corroboramus, etc.

Datum an. 997, mense Februarii, indictione decima, sexto Idus Februarii, per manum Joannis episcopi Ecclesiae sanctae Albanensis et bibliothecarii sanctae sedis apostolicae, anno pontificatus Gregorii V papae primo, regni tertio Ottonis imperatoris [(4) 1Kb] .



IX. GREGORII PAPAE V EPISTOLA AD WILLEGISUM ARCHIEPISCOPUM MOGUNTINUM. (Anno 997.)
[Apud Pertz. Monum. Germ. III. 694.]
[Col. 0913C]

GREGORIUS, servus servorum Dei, dilecto confratri WILLEGISO archiepiscopo et vicario nostro salutem et apostolicam benedictionem.

Decreta enim synodi Papiensis, quibus ego licet indignus subscripsi et una mecum archiepiscopus Ravennas nec non archiepiscopus Mediolanensis cum aliis confratribus, quaeso, ducite ad memoriam, et ut haec ad profectum veniant auxilii operam impendite.

1. Placuit sanctae synodo ut omnes episcopi occidentales, qui in depositione Arnolfi archiepiscopi [Col. 0913D] fuerunt et certis induciis vocati Papiensem synodum spreverunt et inconvenientes causas ad confundendam synodum per laicalem personam miserunt, ab episcopi officio suspendantur. Adelbero Lodunensis episcopus, qui etiam metropolitanum suum apprehendit et tradidit, ab episcopi officio suspendatur. Auctoritate Julii papae sancitum est, qui etiam orientales episcopos ad synodum venire spernentes, depositionis reos judicavit; illos vero absque apostolica auctoritate depositos innocentes remanere.

2. Decretum est etiam ut rex Robertus, qui consanguineam [Col. 0914A] suam contra interdictionem apostolicam in conjugium duxit, ad satisfactionem convocetur cum episcopis his nuptiis incestis consentientibus. Si autem renuerint, communione priventur.

3. Item sancta synodus sancivit ut Neapolitanus invasor, qui illius loci archiepiscopum apprehendere fecit et se in eumdem locum per Simoniacam haeresim constitui fecit, nisi satisfaciat, anathematizetur.

4. Constituit etiam ut si quis episcopus, presbyter, aut diaconus, aut clericus, papa incolume et eo inconsulto, aut subscriptionem pro Romano pontificatu commodare, aut pictationem promittere, aut sacramentum praebere tentaverit, aut aliquod certe suffragium pollicitus fuerit, loci sui dignitate et [Col. 0914B] omnium fidelium communione privetur et anathematizetur. Synodus Symmachi papae: Decrevit sancta synodus ut nemo sancti Spiritus donum vendere praesumat, aut pro alicujus episcopi, presbyteri, diaconi, vel alicujus ordinis consecratione pecuniam accipere, et qui dat, et qui accipit, et qui mediator est, anathema sit.

5. Placuit etiam omnibus ut Gisilharius [(5) 1Kb] episcopus, qui contra canones sedem suam dimisit et aliam invasit, in Natale Domini Romam vocatus, ad satisfaciendum veniat; quod si renuerit, a sacerdotali officio suspendatur.

6. Notum vobis etiam facimus, qualiter per communem consensum fratrum, Crescentium sanctae [Col. 0914C] Romanae Ecclesiae invasorem et depraedatorem a gremio sanctae Ecclesiae et omnium fidelium communione segregavimus, et ut unusquisque vestrum in suo episcopatu huic facto assensum praebeat charitative rogamus.

Ego Gregorius sanctae catholicae et apostolicae Romanae Ecclesiae praesul subscripsi.

Ego Joannes sanctae Ravennatis Ecclesiae archiepiscopus subscripsi.

Landulfus sanctae Mediolanensis Ecclesiae archiepiscopus subscripsi.

Wido Papiensis Ecclesiae episcopus subscripsi.

Joannes Albanensis Ecclesiae episcopus subscripsi.

Blinwarmund sanctae Hipponensis Ecclesiae episcopus [Col. 0914D] subscripsi.

Sigifredus sanctae Parmensis Ecclesiae episcopus subscripsi.

Joannes Mutinensis Ecclesiae episcopus. Adam Taurinensis Ecclesiae episcopus subscripsi.

Andreas Laudensis Ecclesiae episcopus. Joannes Januensis Ecclesiae episcopus.

Constantinus sanctae Albensis Ecclesiae episcopus.

Albertus sanctae Brixensis Ecclesiae episcopus.

Liutifredus Terdonensis Ecclesiae episcopus subscripsi.



X. GREGORII PAPAE V BULLA PRO MONASTERIO SUBLACENSI. (Anno 997.)
[Apud Muratori, Antiquit. Ital. tom. I, pag. 943.]
[Col. 0915A]

GREGORIUS episcopus, servus servorum Dei, reverentissimo ac prudentissimo PETRO presbytero et monacho atque peritissimo abbati venerabilis monasterii sancti confessoris ac patris Benedicti, et sanctae virginis sororis ejus Scholasticae, quod ponitur in Sublaco, tibi tuisque successoribus inibi deservientibus vel introeuntibus in perpetuum.

Si semper sunt concedenda quae piis desideriis congruunt, quanto potissimum ea, quae pro divini cultus praerogativa esse noscuntur, non sunt omnino neganda, quia sunt a largitoribus non solum poscenda, [Col. 0915B] sed charitatis titulo procul dubio exigenda. Petisti nos igitur quatenus concederemus sive confirmaremus tuae religiositati supradictum tuum monasterium sancti Benedicti et sanctae Scholasticae, quod ponitur in Sublaco, cum cellis et coenobiis, una cum turre et cuncta supellectilia eorum, una cum specu, ubi beatissimus Benedictus eremiticam vitam duxit, cum omnia infra se et circa se cum criptis, et omnia aedificia humana quae ibidem nunc sunt; verum etiam et lacum cum piscariis et aquimolis suis, inde exeunte aqua palaneto cum piscariis et aquimolis suis, deducente ipsa aqua in loco qui vocatur Mandra. Item aquimolis et piscariis suis, et pervenit usque in loco, qui cognominatur de Ferrata, omnia in integrum cohaerentes. Nostra namque [Col. 0915C] auctoritate in vestro monasterio sint confirmata, ut nulla unquam hominum magna parvaque persona audeat in ipsa aqua, quae vocatur Timida, seu in aqua, quae appellatur Augusta, vel in aqua, quae dicitur Bullica, neque in Flumicello, neque in aqua de Roccanellum, neque in aqua, quae cognominatur Cona, neque in ulla aqua de toto Sublaciano territorio, vel in quolibet de ipsis locis, sine consensu abbatis ejusdem monasterii per nullius argumentum idem aquimolum dedicare. Et qui hoc fecerit, aquimolum ipsum in supradictum monasterium occurrat, et in nostro palatio compositurus existat auri cocti libras duas. Item confirmamus vobis detinendum castellum in integrum, qui vocatur Sublacum, cum omnibus suis pertinentiis vel adjacentiis, cum [Col. 0915D] omni placito et donatione sua, una cum glandatico, et herbatico suo, atque cuncta publica functione, sicuti in nostro palatio annuatim persolvi solet. Seu confirmamus vobis montem in integro ad castellum faciendum, qui vocatur Augusta; et montem qui vocatur Cervaria, cum omnibus earum pertinentiis in integrum. Porro et castellum, quod vocatur Arsule, simulque et castellum quod vocatur Anticulum: unumquodque castellum cum ecclesiis, cellis, domibus infra se et deforis, vineis, terris, campis, pratis, pascuis, silvis, salectis, arboribus, pomiferis, fructiferis, vel infructiferis diversi generis, puteis, fontibus, rivis, atque fluminibus, cum aquimolis, num castanieta et paludibus, cum montibus et collibus, [Col. 0916A] plagis et appendicibus, cultum et incultum, vacuum et plenum, cum omnibus supradicto monasterio seu castellis generaliter et in integrum pertinentibus in territorio Tiburtino et Sublaciano, sicuti per termina designantur atque demonstrantur. Incipiente a porta Imperatoris, unde ipsum flumen redundat, dein deveniente in monte, qui vocatur Romani et recte in Campolongum, recto tramite pergente in Pereto, ubi est ecclesia sancti Petri: inde veniente in Staffile, quae astat in Camposacro: inde iter agendo et pervenit in arco sancti Georgii, et sic pervenit in monte de Flaontino, de ipso descendente monte, et pervenit in aqua, quae et Ferrata vocatur; sequente ipsa aqua usque dum eveniat in arco de Aquaferrata, et per ipsam aquam donec [Col. 0916B] suum cursum explicit in fluvium Tiberis: transmeante ipso fluvio, ascendente in monte, qui vocatur Crofeo, qui proprius de tuo est monasterio. Inde per cacumen montium, per conchas vallium, per cavernas petrarum devenit in montibus, qui cognominantur Gemini; et sic descendentem in Fenestrelle, et inde perveniente in rivo qui nominatur Trave, et per eumdem rivum descendentem in alio rivo de Cona ubi dicitur Crucis; ipsaque Cona ascendente in locum qui vocatur Oraru; inde iteratim ascendente in monte, qui et Aquaviva dicitur, recte in ponte Terraneo, et per ipsum flumen descendente usque in petra Imperatoris, et inde in monte Romano. Civitas etiam, quae vocatur Carsoli, cum ecclesiis et domibus infra se in integrum et [Col. 0916C] deforis in diversis vocabulis, villis, vineis, fundis, et casalibus, rivis cum aquimolis, cum omnibus suis pertinentiis et adjacentiis, sicuti vestra antiqua privilegia continent, ita vobis in omnibus sint confirmata, posita infra castro Reatino et Ciculano, et Marsicano territorio. Denique et confirmamus vobis castellum in integro, quod et Trillano nuncupatur, una cum colle de Ferrari et Monasterellum et Sassa, sive quae ab aliis vocabulis nuncupantur, cum villis, fundis et casalibus, vineis, et terris, campis, pratis et pascuis et cum omnibus suis pertinentiis, sicuti extenditur usque in Pisciscano.

Et casale in integro, qui vocatur Ursano et Sambuci cum ecclesia sancti Thomae in desertis posita, et montem in integrum, qui appellatur Gurdiano, [Col. 0916D] cum fundis et casalibus suis, atque medietatem de loco, qui dicitur Ylice; et locum qui vocatur Castaniola, cum vineis et terris vel omni pertinentia; et in ipso confinio adest monte, qui vocatur Buberano, in integrum cum caeteris vocabulis sive pertinentibus. Iterumque etiam confirmamus vobis castellum, quod dicitur Ampolloni, in integrum cum ecclesiis et domibus infra se per omnia et extra se cum vineis, terris, fundis, et casalibus, vel omnibus eidem pertinentibus castello. Insuper locum, qui vocatur Pentoma, cum suis omnibus in integrum pertinentibus; verum etiam et medietatem de castello divulgato de sancto Pamfimo, cum medietate de suis omnibus pertinentiis. Verumtamen et castellum de [Col. 0917A] Collemalo in integrum. Item et locum, qui et Romani vocatur in integrum: et medietatem de villa, quae appellatur Papi, una cum fundis et casalibus, vineis et terris; campis, pratis, pascuis, et silvis, salectis, fontibus, ac rivis, cum aquimolis, et cum omnibus pro singulis locis, et vocabulis generaliter, et in integrum pertinentibus. Omnibus jam dictis locis territorio Tiburtino sitae sunt. At vero et confirmamus vobis vestrisque successoribus cellam sanctae Barbarae, quae est intro civitate Tiburtina, in integrum cum domibus et cellis intra se cum aquimolis suis intro eadem civitate et deforis, cum fundis et casalibus, vineis et terris, campis, pratis, pascuis et silvis, cum omni sua pertinentia vel adjacentia. Sive etiam et infra hujus almae Romae [Col. 0917B] confirmamus vobis cellam sancti Erasmi, quae ponitur in Celio monte, cum domibus, cella vinaria, et fenile, cum hortis et vineis circa se, cum arboribus olivarum, et diversa genera arborum pomiferorum, et cum caeteris vineis et casalibus; scilicet pratum, quod ponitur foris ponte Salario, et casale, quod ponitur Aquario, et alio casale, quod vocatur Quinto; et in Albanense territorio vineae, quae sitae sunt a cripta quae vocatur . . . . . . . a Silice Albanense, et in loco, qui appellatur Zinzinni, vel in diversis locis sive vocabulis, ubicunque inveniri vel reperiri possint per quamlibet seriem scripturarum ad ipsum pium ac venerabilem locum pertinentes, sub jurisdictione vestra semper persistant, a praesenti decima indictione, et usque in perpetuum vobis vestrisque [Col. 0917C] successoribus abbatibus cum timore regendum ac regulariter disponendum. Convenit reverentiae vestrae nos implorasse, ut saepedictum monasterium sancti Benedicti et sanctae Scholasticae apostolicae auctoritatis serie muniamus, et omnia et pertinentia perenni jure inviolabiliter permanenda confirmemus. Propterea flexi precibus tuis per hujus praeceptionis paginam statuentes decernimus, ut cuncta loca urbana vel rusticana, id est massas, casales, vel castella, diversa praedia culta vel inculta, quae ponuntur per loca et vocabula, quae superius praemissa vel nominata sunt, sicuti a pontificibus, regibus, vel a Deum timentibus in eodem venerabili loco concessa sunt, vel etiam per alias rationes juste inibi advenerunt, sicuti omnia praefatum tuum monasterium detinuit [Col. 0917D] temporibus sanctae recordationis Gregorii et Zachariae et Nicolai papae praedecessorum nostrorum, ita et nunc magna securitate quiete valeat possidere, [Col. 0918A] et tu etiam pro venerabili tuo monasterio vel successores tui abbates, possideant ac detineant, atque jurisdictione in perpetuum fruentes defendant, et in utilitatem ejusdem pii loci perenniter proficiant. Pro quo etiam sub divini judicii obtestatione promulgantes decernimus, ut nulla unquam cujusque publicae altitudinis virorum sive mulierum, vel etiam alia cujuscumque sit dignitatis magna parvaque persona, quomodolibet jurisdictionem exercere in jam dicto monasterio vel in castellis, massis, fundis, et casalibus, praediis cultis et incultis, vel in aquis, molendinis, et piscariis, vel in aliqua possessione, seu etiam in diversis rebus, ubicumque detinere videmini, nec quidpiam horum ex eodem loco auferre, aut diripere praesumat, neque ullam [Col. 0918B] laesionem, aut contrarietatem malitiae in ipso beati Benedicti monasterio atque omnibus ut supra annexis eis pertinentibus, quoquo ingenio, aut argumento inferre audeat. Potius autem jure perpetuo in eodem venerabili monasterio, ut superius affictum est, proficiat, et potestati atque ditioni tuae, vel omnibus successoribus tuis abbatibus perennis permaneat disponendi atque possidendi facultas. Si quis autem (quod non optamus) temerario ausu contra hujus nostrae apostolicae praeceptionis seriem pie a nobis promulgatam venire, vel litigare tentaverit, sciat se Domini nostri et apostolorum principis Petri anathematis vinculo innodatum, et cum diabolo et ejus atrocissimis poenis, atque cum Juda traditore Domini nostri et Salvatoris Jesu Christi in aeterno igne concremandum, [Col. 0918C] simulque et in voragine tartareoque chaos demersum cum impiis plectendum. Qui vero pio intuitu custodes et obedientes atque observatores hujus nostrae salutiferae praeceptionis exstiterit, benedictionis gratiam et coelestis retributionis aeterna gaudia a justo Judice Domino nostro consequi et vitae aeternae particeps effici mereatur.

Scriptum per manum Benedicti Scriniarii sanctae Romanae Ecclesiae, in mense Septembri, Indictione X.

Bene valete.

Datum IV Kalendas Julii per manus Joannis episcopi sanctae Albanensis Ecclesiae et bibliothecarii summae et apostolicae sedis, anno, Deo propitio, pontificatus domni Gregorii V summi pontificis et universalis [Col. 0918D] papae in sacratissima sede beati Petri apostoli, anno primo, indictione X [(6) 2Kb] .



XI. GREGORII EPISTOLA AD JOANNEM HAVENNATENSEM ARCHIEPISCOPUM. (Anno 997.) Placentinam ecclesiam restituit, Monteferetranam subjicit.
[Apud Mansi, Concil. tom. XIX, col. 200.]
[Col. 0919A]

Dilecto filio Joanni S. Ravennatis Ecclesiae archiepiscopo venerando, tuisque successoribus archiepiscopis in perpetuum.

Divinae remunerationis praemia, et bonae actionis nostrae labores ab aeterna manu optate fructificari sperantes, dignum duximus omni divinae servitutis obsequio hilari mente impendere famulatum, maxime in restaurandis ecclesiis, quas ab antecessoribus [Col. 0919B] nostris ad divini usum servitii dicatos conspeximus. Quapropter considerantes etiam universas haereses in sancta catholica Ecclesia miserabiliter ortas, dignas resecari S. Ravennati Ecclesiae, tibi Joanni ejusdem ecclesiae venerando archipraesuli, tuisque successoribus in perpetuum, paterno amore subvenimus. Placentinam ecclesiam injuste tibi a meo antecessore ablatam, et contra canones sub nomine archiepiscopatus locatam, tibi tuisque successoribus refutantes in perpetuum. Insuper etiam a nostro apostolatu postulastis quatenus pro omnipotentis Dei amore, mercedeque animae nostrae, nec non et pro statu regni domini invictissimi tertii Ottonis imperatoris Augusti, episcopatum Monteferetranum cum omni integritate sua, ex nostro dono [Col. 0919C] sub jure S. Ravennatis Ecclesiae donando, et episcopum consecrandi amodo in antea cui volueritis, tibi tuisque successoribus, nostrae apostolicae auctoritatis privilegio muniremus in perpetuum. Propterea tuis flexi precibus, ad honorem S. Ravennatis Ecclesiae, et stabilitatem ejusdem venerandi loci, ipsum jam fatum venerabilem episcopatum Monteferetranum cum omni integritate sua, scilicet ecclesiis, capellis, casis, casalibus, curtibus, mansis, coloniis, abbatiis, cellis, fundis, seu terris, vineis, pratis, pascuis, etiam famulis utriusque sexus, et cum omnibus ad jus notati episcopii legaliter pertinentibus, salvum et in cunctis quietum consistere sub jure sanctae Ravennatis sedis tuitione, sine cujuslibet quacumque contradictione. Ita scilicet confirmantes, decernimus ut [Col. 0919D] episcopus qui in eodem episcopio pro tempore fuerit a te, vel a tuis successoribus ordinatus, sine omni contradictione, subjectionem impendat; et ut alii suffraganei, in omnibus secundum ecclesiae tuae profectum obediant, insuper numquam sub divini judicii obtestatione interminantes jubemus atque praecipimus ut nullus imperator vel rex, dux aut marchio, de praefata consecratione in aliquo te tuosque successores laedere praesumat, sed a praesenti decima indictione in antea usque in perpetuum, quemcunque eligere voluerint, per nostram concessionem, [Col. 0920A] ecclesiastico more, in praefato episcopatu, episcopum consecrare debeatis, remota omnium hominum contradictione. Statuentes apostolica censura sub divini judicii obtestatione, et anathematis interdictu, ut si quicunque homo, cujuslibet potestatis existens, praesumpserit ausu temerario contra hoc apostolicae confirmationis privilegium agere, aut a jure S. Ravennatis Ecclesiae praefatum episcopatum, donum, et consecrationem subripere tentaverit, nisi resipuerit, et his monitis nostris acquieverit, auctoritate Dei et nostra non solum anathematis vinculis innodetur, sed a regno Dei alienus existat; qui autem verus custos et observator exstiterit, benedictionis gratiam a Domino consequi mereatur.

Scriptum manu Petri scriniarii, notarii et regionarii [Col. 0920B] S.R.E. in mense Julio, indictione supradicta x. Dat. Non. Jul. per manus Joannis episcopi S. Albanensis Ecclesiae et bibliothecarii sanctae apostolicae sedis.



XI GREGORII PAPAE V EPISTOLA AD ABBONEM ABBATEM FLORIACENSEM. (Anno 997.)
[Apud Mabill., Annal. Bened., IV, 107.]

Domino specialiter venerabili ABBONI abbati, G., servus servorum Dei, salutem in Christo.

Quia litterarum vestrarum portitor festinabat quantocius redire, vix vespertinalis synaxeos spatio ut remoraretur valui impetrare. Unde breviloquio usus, vestrae semper erga me novae benevolentiae [Col. 0920C] gratias refero, petens, sicut mandastis, ut nobis fratrem R. inpraesentiarum dirigatis, qui nobis de vestra prosperitate, de regis promissione [(7) 1Kb] , de Cantuariorum archiepiscopi incolumitate renuntiet; unum deprecans, ut ex vestris missalibus libris optimum transmittatis, quatenus, quotiescunque inter missarum solemnia videro, specialis amici memor sim, nunquam ingratus vestro beneficio. Valete.



XIII. GREGORII PAPAE V PRIVILEGIUM PRO ABBATIA S. AMBROSII. (Anno 997.)
[Apud Mansi, Conc. tom. XIX, 203.]

[Col. 0920D] Postquam beato Petro, apostolorum principi, Dominus ac Redemptor noster Jesus Christus ex utero Virginis pro nostra redemptione, ut erat Deus verus ante saecula, verus homo in fine saeculorum apparere dignatus est, ligandi atque solvendi in coelo et in terra potestatem tribuit, etiam januas regni coelestis reserandas concessit, supra soliditatem fidei sanctam stabilire dignatus est Ecclesiam, secundum illius veridicam vocem, dicentis: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam: et tibi dabo claves regni coelorum; et quodcunque ligaveris [Col. 0921A] super terram, ligatum erit et in coelo; et quodcunque solveris super terram, solutum erit et in coelo (Matth. XVI). Postquam et hujus vicarii sincerissime Deo famulantes, carentes nebularum densitatibus, tantam dignius perceperunt potestatem, et universi curam sunt sortiti regiminis; inter quos et nostram parvitatem Dei omnipotentis misericordia connumerare dignata est. Ob hoc universitati credentium innotescere voluimus quoniam abbatiam in honore celeberrimi Christi confessoris Ambrosii, necnon venerabilium martyrum Protasii et Gervasii constitutam, ubi eorum sacra corpora reconduntur, per hujus nostrae auctoritatis privilegium integerrime corroboramus cum omnibus ecclesiis, oraculis, curtibus, massaritiis, districtis, ad ipsam respicientibus: [Col. 0921B] scilicet Basiliano, monte Feliciano, Leveniano, Ceresola, Lemonta, Capiate, Oleoducto, Campilioni, Anticiaco, Colonia, Verederio, Cavenaco, Villa Alba, Cugniano, atque cum universis ad praefatam abbatiam spectantibus: eo scilicet ordine ut monachi ipsius coenobii simul cum abbate qui nunc sunt, vel qui pro tempore fuerint, praetaxatas ecclesias, oracula, curtes, massaritios, servos, ancillas, Aldiones, et Aldianas, sine alicujus majoris minorisve personae contradictione, habeant, teneant et possideant, atque in eorum usum ac sumptum, prout melius providerint, distribuant, nostra apostolica auctoritate concedentes. Si quis vero, quod non credimus, diabolico suasu contra hujus nostrae apostolicae concessionis firmitatem in posterum agere tentaverit et [Col. 0921C] praelibati monasterii coenobitas in aliquo, quod eis concessimus, inquietaverit, sit anathema horrendum a trecentis decem et octo Patribus, et ex consensu fraudis Judae Ananiaeque adaequetur flammis, et a Patre, Filio, sanctoque Spiritu, necnon a beato apostolo Petro maledictus in praesens, et futurum, rei crimine astrictus semper maneat; atque a catholica Ecclesia sit eliminatus, donec praenominatae abbatiae monachos, eorumque Patrem digna satisfactione placare studuerit.

Datum IV Kal. Maias, per manus Joannis episcopi S. Albanensis Ecclesiae et bibliothecarii sanctae apostolicae sedis; anno, Deo propitio, pontificatus domni Gregorii summi pontificis et universalis quinti papae, in sacratissima sede beati Petri apostoli [Col. 0921D] secundo: imperante domno Ottone tertio, a Deo coronato, magno et pacifico imperatore, anno II, in mense et indict. supra scripta XI. Scriptum per manus Petri notarii et scriniarii S. R. E. in mense Aprili, et indictione undecima. P. Bene valete.



XIV. GREGORII PAPAE V EPISTOLA AD GERBERTUM RAVENNATEM EPISCOPUM. (Anno 997.) Mittit pallium, Ravennatensem Ecclesiam multis ornat privilegiis, multis donationibus auget.
[Apud Mansi, Concil. tom. XIX, 201.]

GREGORIUS episcopus servus servorum Dei, GERBERTO S. Ravennatis Ecclesiae archiepiscopo, ac [Col. 0922A] nostro spirituali filio, et per te in eamdem ecclesiam, cunctisque successoribus tuis archiepiscopis in perpetuum.

Quoniam apostolicae sedis benevolentia, et antiquae consuetudinis zelo provocati, fraternitatem tuam Ravennati Ecclesiae praefecimus, insignia praesulum ejusdem ecclesiae dignum duximus tibi conferenda, cum usu pallii, quo uti debeas certis temporibus, certisque modis, sicut antecessores tuos usos fuisse cognoscis. Hoc te nihilominus admonentes, ut sicut a nobis hujus decoris usum ac sacerdotalis officii honorem accepisse te gaudes, ita etiam morum atque actuum probitate susceptum in Christo sacerdotium adornare contendas. Sic enim alterno eris honore conspicuus, si cum habitu [Col. 0922B] corporis mentis quoque bona concordant, ut foris compositus, intus autem directus, Deo cum Propheta vere dicere possis: Provideo Deo [verius Deum., HARD.] in conspectu meo semper, ut sit a dextris mihi, ne unquam commovear (Psal. XV). Ut autem charitatis in nobis fundatae dulcedinem recognoscas, ex gratuita largitate nostra post mortem Adeleidae imperatricis Augustae, donamus tibi tuaeque Ecclesiae districtum Ravennatis urbis, ripam integram, monetam, teloneum, mercatum, muros et omnes portas civitatis. Si vero alia privilegia aliquibus facta apparuerint, sanctae Ecclesiae obnoxia, et huic nostro privilegio contraria, auctoritate Dei et S. Petri ad nihilum redigenda illa dijudicavimus: et hoc quod facimus, stabilimus, [Col. 0922C] et intactum permanendum jubemus. Donamus etiam tibi, tuaeque Ecclesiae sanctae, Comaclensem comitatum post mortem Adeleidae imperatricis Augustae: ut tu, tuaque sancta Ecclesia, tuique successores, illum cum omnibus inibi pertinentibus libere teneant, et ordinent in perpetuum. Et quod bene factum est ut bene reservemus, et in melius corroboremus: privilegium, quod tuo praedecessori Joanni, cum Monteferetrana et Cerviensi ecclesiis, et cum omnibus quae sibi largiti sumus, ex nostra benevolentia, tibi, tuaeque S. Ravennati Ecclesiae, tuisque successoribus, confirmamus, et incorrupta semper esse decernimus, id est monasterium sancti Thomae apostoli, et Euphemiae martyris, cum omni integritate eorum, et cum omnibus rebus, et possessionibus [Col. 0922D] eorum cultis, et incultis, tam in civitate Ariminensi positis, quam extra, scilicet in comitatu Pisaurensi, Ariminensi, et Monteferetrano collocatis. Quae omnia per centum jam curricula annorum, vestra Ecclesia et vestri antecessores tenuerunt, et vos, Deo gratia, tenetis quiete: id est, castellum quod vocatur Ligabizzi, cum omni pertinentia sua, et curte de sancto Hermete, cum praedicta ecclesia, et cum casalibus et appendicibus suis: scilicet castellum quod vocatur Galliola, cum omni pertinentia sua; nec non et castrum quod vocatur Granariolo, cum omnibus rebus et possessionibus suis. Et castellum quod vocatur Montecorlino cum omni integritate sua; necnon et integrum castellum quod vocatur [Col. 0923A] Crucis, cum omnibus rebus et possessionibus suis. Et ut paternitas bonitatis nostrae filiationem tuae devotionis summo affectu et affluenter in Christo enutriat, auctoritate Dei omnipotentis et S. Petri principis apostolorum, hoc nostro privilegio, praeceptum de Regiensi episcopatu, cum omnibus sibi adjacentiis, a venerabili Ottone Augusto, tibi tuaeque Ecclesiae tuisque successoribus attributum, confirmamus, stabilimus et inconvulsum permanendum praecipimus, ut teneas, defendas, regas, et ad Dei honorem, tam tu quam tui successores, libere ordinetis. Confirmamus etiam tibi tuaeque Ecclesiae in perpetuum donamus Caesenam, cum omnibus inibi pertinentibus: et potestate apostolica jubemus ut de subtus strata, usque ad mare, nullus audeat [Col. 0923B] districtum aut venationem ullam exercere, nisi cui tu aut tui successores jusserint; sed absque omnium hominum inquietudine, ad honorem, et utilitatem tuam, potestative omnia ibi facias et praecipias. Omnia etiam privilegia jampridem a praedecessoribus nostris tuae Ecclesiae collata, omniaque praecepta aut a regibus aut imperatoribus pro Dei respectu attributa, hoc nostro privilegio in voluntate Dei, et auctoritate sancti Petri, confirmamus, corroboramus et in aeternum valere volumus et praecipimus. Si quis igitur contra haec quae per hoc nostrum privilegium pie et firmiter disposita sunt, temerario ausu ire tentaverit, sciat se auctoritate B. Petri principis apostolorum, cujus immerito vices agimus, anathematis vinculo innodatum, et cum diabolo et [Col. 0923C] Juda traditore aeterni supplicii incendio concremandum; sicque irremediabiliter involvendum, ne unquam a nexibus anathematis sit absolutus. At vero qui observator in omnibus exstiterit, custodiens hujus nostri apostolici constituti auctoritatem, ad cultum Dei nostri respicientis, benedictionis gratiam a misericordissimo Deo nostro multipliciter consequatur, et vitae aeternae particeps efficiatur.

Scriptum per manus Petri notarii et scriniarii S. Romanae Ecclesiae, in mense April., Indict. XI. Bene valete.

Dat. IV Kal. Maii, per manum Joannis episcopi S. Albanensis Ecclesiae et bibliothecarii sanctae apostolicae sedis, anno pontificatus domni Gregorii [Col. 0923D] summi pontificis et universalis papae, in sacratissima sede B. Petri apostoli, anno II, imperante domno Othone III a Deo coronato, magno et pacifico imperatore, anno II, in mense et indict. suprascripta.



XV. GREGORII PAPAE V EPISTOLA AD ALPHANUM BENEVENTANUM ARCHIEPISCOPUM. (Anno 998.)
[Apud Ughelli, Italia Sacra, II, 353.]

GREGORIUS episcopus, servus servorum Dei, ALPHANO dilectissimo et reverendissimo sanctae Beneventanae Ecclesiae archiepiscopo in Domino salutem.

Cum summae et apostolicae dignitatis apex in hoc divini profectus nitore dignoscatur praefulgere, [Col. 0924A] et in exercendis Dei laudibus sui studeat laboris exhibere certamen, ob hoc debita nos ejusdem apostolicae pastoralis compulit sollicitudinis cura, quaeque ad stabilitatem piorum locorum promulgare, et apostolicae institutionis censura confirmare. Igitur quia postulasti a nobis, venerande archiepiscope, quatenus integrum archiepiscopatum sanctae Beneventanae Ecclesiae, cui Deo favente praees, concederemus tibi, tuisque successoribus in perpetuum, ac cuncta quae a praedecessore nostro domino Joanne sanctissimo papa, precatu domini Ottonis invictissimi imperatoris per privilegium concessa sunt tuo praedecessori Landolpho archiepiscopo ejusdem sedis, confirmaremus: piis tuis desideriis faventes, [Col. 0924B] hac nostra auctoritate id quod a nobis exposcitur per interventum domini Ottonis imperatoris effectui mancipamus, concedentes tibi tuisque successoribus usum pallii, sicut scriptum est, retinere. Tribuentes insuper tuae fraternitati, tuisque successoribus in praedicta dioecesi in locis in quibus olim fuerunt in perpetuum episcopos consecrare, qui vestrae subjaceant ditioni, id est Termulanae, Bibinae, Quintodecimi, Ariani, Triventi, Larini, Luceriae, S. Agathae, Abellini, Asculi, Vulturariae, Thelesiae, Alifae, Sessulae. Confirmantesque tibi tuisque successoribus ecclesiam S. Michaelis in Monte Gargano, cum ipsa Sipontina ecclesia, et cum omnibus [Col. 0924C] earum pertinentiis, et omnibus praediis, cum ecclesiis, familiis utriusque sexus, et massis, et cuncta quae videntur esse pertinentia ipsarum ecclesiarum. Concedimus autem Alphano clerico vestro nepoti integrum ipsum archiepiscopatum post decessum tuum habendum cum omnibus suis pertinentiis, sicut sunt civitates, sive quaecunque castra possessa dudum ab antecessoribus tuis episcopis. Siquidem censentes insuper apostolica censura sub divini judicii obtestatione . . (Reliqua usque ad calcem haud legi possunt. Quo autem jure Vipera totum integrum retulerit diploma, ipse viderit. In fine diplomatis legitur:) manum Antonii notarii scriniarii sanctae Romanae et apostolicae Ecclesiae in mense Aprilis, et indictione [Col. 0924D] undecima . . . . . .



XVI. GREGORII PAPAE V PRIVILEGIUM PRO MONASTERIO SANCTI GENESII IN DIOECESI BISULDUNENSI (Anno 998.)
[Apud Coquelines, diplom. pont. ampl. Collect. I, 296.

GREGORIUS episcopus, servus servorum Dei.

Creditae nobis speculationis impellimur cura, et ardore Christianae religionis, et studio divini cultus permovemur pro venerabilium locorum percogitare stabilitatem atque Deo servientium securitatem, ut hoc proveniente pio labore, et animae Christo dicatae, quae se illi diebus vitae eorum decreverunt, perseverent imperturbatae, nec non, et illa maneant [Col. 0925A] finetenus firma, quae a Christianis in Dei laude constituta sunt. Igitur omnibus episcopis, ducibus, marchionibus, comitibus, sanctae Dei Ecclesiae fidelibus praesentibus scilicet atque futuris notum esse volumus, quia dilectus et spiritalis filius noster Bernardus Bisuldunensis gloriosus comes suggessit nostro apostolatui quod venerabile monasterium in honore ac nomine sancti Genesii et sancti Michaelis archangeli nostrae apostolicae confirmationis et auctoritatis more canonico privilegio muniremus. Cujus salubribus moti precibus, omniumque Ecclesiarum Dei status haberi volentes, et uniuscujusque sacri loci jus aliquo modo violari nolentes, decernimus hujus apostolicae auctoritatis privilegio, a praesenti undecima indictione sancimus ob honorem [Col. 0925B] ipsius beati Genesii et sancti Michaelis archangeli, et stabilitatem ejusdem venerandi loci, ipsum jam fatum venerabile monasterium, quod ipse praedictus Bernardus noster in Christo spiritalis filius, pro omnipotentis Dei amore mercedeque animae suae, de suo proprio, suoque comitatu, moderno tempore in antea construxit more canonico, et sub jure sancti Petri constituit, nullius alterius ecclesiae juri vel ditionibus submisit, donante vel in perpetuum in praefato monasterio concedente de suis propriis suoque comitatu Bisuldinensi rebus, inprimis videlicet ecclesiam sancti Vincentii cum decimis, et primitiis vel cimeteriis suis, quae est prope castrum Bisulduni, et ecclesiam sanctae Mariae, et sancti Joannis cum omnibus alodiis, et proprietatibus suis quae est prope [Col. 0925C] moenia Bisulduni, et una cum ipsa proprietate quam ipsum fatum monasterium sancti Genesii et sancti Michaelis habere videntur in Burgo Bisulduno, et in Casellas, et in Berrechar, et in Geffano, et in Porciolas, et in Furvellos, vel in omnibus locis; et Ecclesiam sancti Martini de Jucuniano cum decimis et primitiis vel oblationibus suis, et ecclesiam Sanctae Mariae quae est in faxis cum decimis et primitiis vel oblationibus suis, et ecclesiam sancti Fructuosi quae est in Ursiniano cum decimis et primitiis, vel oblationibus suis; item et ecclesiam sancti Sylvestri quae est in Mauro cum decimis et primitiis vel oblationibus suis; similiter, et ipsum alodem de sancto Raphaele sicuti per fines et terminos designantur; pariter et ipsum alodem de sancto Raphaele, qui est in Adano, [Col. 0925D] et qui est in Evoro, sicuti per fines, et terminos designantur; alodem de praedicto sancto Raphaele quae est in Carravia, sicuti per fines et terminos designatur; necnon et ipsum alodem de villa Marialdo cum finibus et terminis suis, sicuti ad jura pertinet sancti Raphaelis, et ipsam ecclesiam sancti Quintini cum silvis, et cum omni sua pertinentia vel adjacentia; et ecclesiam sancti Cornelii quae est in Garno, cum omni sua pertinentia vel adjacentia, et ipsum alodem praedicti Bernardi comitis, quem habere videtur in Ribellas cum casis, vineis, terris et silvis, pratis, pascuis, vel piscariis suis, sive caeteris alodibus ad ipsum monasterium vel ad ipsas ecclesias pertinentibus. Has vero supradictas omnes ecclesias [Col. 0926A] cum alodibus et proprietatibus eorum omnia infra comitatum Bisuldunensem constitutas, sicut ipse fatus Bernardus comes donavit jam fato monasterio, et caetera quae enarrare longum esset, quae ubique donavit vel in antea donare potest, sive casis, casalibus, curtibus, mansis, ecclesiis, cellis, fundis seu terris, vineis, seu pratis, et pascuis vel pascuariis suis, et cum omnibus ad jus notati monasterii pertinentibus, salvum, et in cunctis quietum consistere more canonico sub nostrae apostolicae sedis tuitione, ita scilicet confirmantes decernimus, ut nullus imperatorum, vel regum, neque ulla alia magna vel parva persona in praefato monasterio neque pro placito, neque pro districto, neque pro homicidio ibi aliquam ditionem habere praesumat; [Col. 0926B] sed rem per judicium causatorum, canonice dijudicent, et decernant, semper in illorum consistat voluntate, et potestate; liceat eos sub quiete et pace vivere, et secundum canonicam regulam soli Domino Deo servire. Omni tempore sunt immunes et alieni ab omni publica functione vel turpi servitio, ita ut nullus audeat eos molestare aut inquietare, nisi solummodo binos solidos omni anno ad altare sancti Petri pro pensione persolvant. Promulgantes nempe, et hoc auctoritate beati Petri apostolorum principis, coram Deo et terribili ejus in futuro examine, per hoc nostri apostolatus privilegium atque constitutum sancimus atque decernimus, ut nullus unquam praesumat quispiam alius, cujuscunque sit dignitatis praeditus potestate, vel etiam quaecunque magna parvaque [Col. 0926C] persona in eodem monasterio, vel ejus causis incumbere, aut de rebus, et possessionibus, vel quidquid de iis quae eis pertinere videntur, quoquomodo auferre aut alienare, sed loca quae a praedicto Bernardo Bisuldunense comite in eodem monasterio concessa sunt, vel concessa erunt, necnon alias locorum possessiones, quae a caeteris Christianis in eodem sancto loco in postmodum illi concessae fuerint, firma stabilitate in jure monasterii ipsius existenda, atque in perpetuo permanenda statuimus. Nec licentia sit, ut dictum est, quod ex eis vel omnibus eidem monasterio pertinentibus cuiquam magnae parvaeque personae auferre, ut profecto juxta id, quod subjectus idem venerabilis locus apostolici constituti atque privilegii consistit, inconcusse dotandus [Col. 0926D] permaneat. Si quis autem, quod non optamus, nefario ausu praesumpserit haec quae a nobis ad laudem Dei pro stabilitate jam dicti monasterii statuta sunt refragare, aut in quoquam transgredi, sciat se anathematis vinculo innodatum, et cum diabolo et ejus atrocissimis pompis, atque Juda traditore Salvatoris Domini nostri Jesu Christi aeterni incendii supplicio concremandum deputatus: vermis qui non moritur et ignis qui non exstinguitur unquam, nec velit nec valeat ei parcere. At vero qui pio intuitu observator, et in omnibus exstiterit custodiens hujus nostri apostolici constituti, ad cultum Dei respicientis, benedictionis gratiam a misericordissimo Domino Deo nostro multipliciter consequatur, [Col. 0927A] et vitae aeternae particeps effici mereatur in saecula saeculorum. Amen.

Scriptum per manus Petri notarii et scriniarii sanctae Romanae Ecclesiae, in mense Aprilis, indictione undecima.---Bene valete.



XVII. GREGORII PAPAE V PRIVILEGIUM PRO ECCLESIA MONTISMAJORIS. (Anno 998.)
[Apud Baluz., Miscell. edit. Luc., tom. III, pag. 6.]

GREGORIUS episcopus, servus servorum Dei.

Convenit apostolico moderamini pia religione pollentibus benivola compassione succurrere et poscentium animis alacri devotione impertiri assensum. Ex hoc enim lucri potissimum praemium a conditore [Col. 0927B] omnium Deo promeremur, cum venerabilia loca ordinata ad meliorem fuerint sine dubio statum perducta. Igitur ob hoc universitati pateat credentium quoniam abbatiam in honore sanctae Dei genitricis semperque virginis Mariae dominae nostrae et sancti Petri in Monte Majoris constitutam per hujus nostrae auctoritatis privilegium integerrime corroboramus et confirmamus in perpetuo, cum omnibus videlicet ecclesiis, oraculis, curtibus, massariciis ad ipsam respicientibus quae ab aliquibus fidelissimis Christianis eidem sancto monasterio concessa sunt, vel quae etiam per aliqua munimina ad eundem pium locum pertinere videntur, eo scilicet ordine ut monachi ipsius coenobii simul cum abbate qui pro tempore fuerint, praetaxatas ecclesias, oracula, cortes, [Col. 0927C] massaricios, servos, ancillas, aldiones et aldianas, sine alicujus majoris vel minoris personae contradictione habeant, teneant et possideant, atque in eorum usum ac sumptum prout melius praeviderint distribuant, nostra apostolica auctoritate concedente. In super etiam ex nostro dono nostra apostolica auctoritate in usu et salario praefati venerabilis monasterii in perpetuum concedimus et confirmamus, castrum videlicet in integrum quod vocatur Biduino cum territorio ibidem pertinente et cum omnibus adjacentiis, vel pertinentiis suis quae Ismido per donationis cartulam Domino Deo et sancto Petro sub jure nostrae sanctae Romanae Ecclesiae donavit, ea videlicet ratione ut post diem obitus sui et de tres filiis suis nominative, Bermundus scilicet, Faraldus, et Lotgerius, [Col. 0927D] totum ipsum castrum nostrum in potestate de monachis ex supradicti monasterii devenirent, et quandiu vixerint ipsi supradicti tres filiis suis mediatem de supradicto castro teneant et possideant. Mortuo vero uno portionem illius ad monasterium revertat, et ita prosequentibus quando aliis obierint, similiter portionis illorum in sancto monasterio revertatur. Censu vero pro jure sancti Petri, sicut ipse Ismido constituit, infra quinque annos tres libras olibani monachi ad altare sancti Petri persolvant. Haec omnia supradicta loca cum omnibus eorum pertinentiis per hujus nostri privilegii auctoritatem monachis ipsius monasterii tenenda et possidenda concedimus in perpetuo, ita ut nullus dux, neque nullus [Col. 0928A] episcopus, neque princeps, neque marchio, neque quaelibet magna parvaque persona de praefatis omnibus rebus quae inibi pertinere videntur audeant molestare vel inquietare, nec non sub divini judicii promulgatione, et confirmatione, et anathematis interdictione corroborantes decernimus ut nullus episcopus seu quilibet sacerdotum in eodem venerabili coenobio pro aliqua ordinatione sive consecratione presbyterorum vel diaconorum, missarumque celebratione, nisi ab abbate ejusdem loci invitatus fuerit, venire ad agendum praesumat; sed liceat monachis ipsius loci cujuscumque voluerint ordinationis gradum suscipere ubicumque voluerint. Abbates namque qui consecrandi erunt de ipsa congregatione cum consilio fratrum communiter eligantur, et [Col. 0928B] ad eum consecrandum quemcumque voluerint episcopum advocent. Si quis autem temerario ausu, quod fieri non credimus, contra hujus nostrae apostolicae confirmationis seriem venire aut agere tentaverit, sciat se Domini nostri apostolorum principis Petri anathematis vinculo innodandum; et cum diabolo et ejus atrocis [sociis], pompis atque cum Juda traditore Domini et Salvatoris nostri Jesu Christi in aeternum ignem concremandum, simulque in voraginem tartareosque chaos demersum cum impiis deficiendum. Qui vero custos et observator hujus nostri privilegii exstiterit, benedictionis gratiam et vitam aeternam a Domino consequatur.

Scriptum per manum Petri notarii et scriniarii sanctae Romanae Ecclesiae in mense Aprilis, et indictione [Col. 0928C] undecima.



XVIII. BULLA GREGORII PAPAE V PRO ARNULPHO IN EPISCOPUM AUSONENSEM ELIGENDO. (Anno 998.)
[Apud Mansi, Conc. tom. XIX, col. 227.]

GREGORIUS episcopus, servus servorum Dei.

Divina nobis saluberrima praecepta et sanctorum canonum instituta veneranda nos admonent considerationis intuitu, imo et apostolici moderaminis annisu, utilitatum commoditatem atque firmitatis proficere integritatem, quatenus procurandarum utilitatum subsidia, ut divino cultui dedicata existunt, inconcusse permaneant, atque in laudibus Dei diutissime persolvendis valeant [Col. 0928D] proficere. Hoc procul dubio commissa sollicitudo nos provocat pia consideratione sanare, ut ex hoc divina placata clementia, in sydereis arcibus nobis ascribatur remuneratio. Ideoque omnibus sanctae Dei Ecclesiae fidelibus tam praesentibus quam et futuris notum esse volumus qualiter peracta fuit synodus septimo Idus Maias in basilica beati Petri apostolorum principis, ante aram sive altare ejus, cum omni Romanae Ecclesiae episcopis et ultramontanis necnon diaconibus utriusque gradus sanctae nostrae apostolicae sedis, cunctaeque sedis Romanae urbis, inter quos etiam adfuit domnus gloriosissimus et serenissimus Otto tertius imperator Augustus [Col. 0929A] cum ultramontanis Longobardorumque ducibus, comitibus, seu militiae copia nimis. Et residentes illic ad pedes praefati Augusti Ermengaudo comite filium Borrelli Aquitaniorum sive Gothorum nobilissimo marchione cum optimatibus sive clericis suis, Arnulpho episcopo, et Guaduldo advocato episcopo, in eodem conventu vel synodo inter se altercantibus de episcopio Ausonensi; Guadaldo se reclamante, ante apostolicam et imperialem praesentiam, quod praedictus Arnulphus per vim et injuste tolleret ei praedictum Ausonensem episcopatum, una cum Raymundo ipsius provinciae marchione, Arnulpho episcopo respondente quod ei non abstulisset per vim nec injuste praedictum episcopatum, sed juste et legaliter [Col. 0929B] se obtinere, et a proprio metropolitano Narbonensi, cujus dioecesis fore debet, esse consecratum, et Guadaldum vivente Fruiano pontifice Ausonensi ab alio metropolitano Oddone Galliae provinciae archiepiscopo fraudulenter et absque lege ordinatum, et a Joanne papa antecessore nostro et a coetu episcoporum Romanae Ecclesiae sive aliis compluribus condemnatum et anathematizatum; reclamante se praedicto episcopo Fruiano, quem Guadaldus interfici fecerat cum fratre et consanguineo suo et aliis pluribus. Haec talia illis dicentibus, diligenti animo, cum summo studio, letaniis, psalmis et orationibus intercedentibus, et fidem catholicam relegentes, tractare coepimus qualiter fida relatione [Col. 0929C] ad regularem tramitem perduceremus et secundum canonicam et apostolicam auctoritatem eos discuteremus. Tunc nos demum secundum canonicam et apostolicam auctoritatem ferula excommunicationis et bandi nostri constrinximus praelibatum Ermengaudum comitem cum clericis et optimatibus suis ut quidquid exinde veraciter sentirent, nobis pro amore Dei et apostolorum principis Petri renuntiare satagerent. At illi professi sunt uno animo unaque voce ea quae ab Arnulpho episcopo audieramus vera et recta omnia esse, et Guadaldum vivente Fruiano episcopo episcopatum sibimet usurpasse et ab alio metropolitano injuste subintroductum, et postea praedictum Fruianum a praefato Guadaldo innocenter occisum. Deinceps [Col. 0929D] nosmet coetusque episcoporum diligenter praefatum Guadaldum inquirendo discussimus, si vera essent quae ipsi contra eum objecerant. At ille, quia negare non potuit, se proprio ore professus est praefatum episcopatum vivente Fruiano pontifice sibimet subripuisse, et ab alio metropolitano, non a dioecesano Narbonensi, ordinatum, et seditionem se incitasse, qua ipse praelibatus pontifex Fruianus a suis fuit interemptus. Tunc nos deinceps haec audientes, et ejus verbis magis quam aliorum testimoniis credentes, coepimus perquirere sanctos canones, et recitando invenimus capitula a sancto Nicaeno concilio constituta, non debere usurpare alicui episcopatum episcopo [Col. 0930A] vivente, nec ab alio metropolitano nisi dioecesano ordinari, etiamsi talem clerus et plebs eligerent, sed hujus rei factorem secundum suam professionem, et canonicam et apostolicam auctoritatem debere deponi. Nos denique obedientes praeceptis canonum, judicantibus episcopis Romanis, Longobardis, et ultramontanis, consentiente et judicante domno Ottone imperatore Augusto, jussimus a Benedicto archidiacono nostro et Rotberto oblationario ipsum Guadaldum deponi. Qui statim nostris jussibus obedientes, ut mos est Romanorum, de dextera illius annulum evellentes, et virgam pastoralem super caput ipsius frangentes, et casulam atque dalmaticam scindentes, et ab ordine pontificatus eum degradantes, [Col. 0930B] in terram sedere fecerunt. Post haec omnia peracta, domno imperatore jubente, et episcopis Romanis, Longobardis, atque ultramontanis judicantibus, consentiente et acclamante Ermengaudo comite cum clericis et optimatibus qui de regione illa ibi aderant, una cum senatu et militia Romana Longobardorum et ultramontanorum, privilegio nostrae auctoritatis confirmando et corroborando Arnulphum praenominatum episcopum in ordine pontificali Ecclesiae Ausonensis statuimus atque sublimavimus, annulumque et virgam pastoralem ei dedimus, ligandi solvendique potestatem vice apostolorum et nostra ei concessimus, et episcopatum praefatum una cum praecepto domni Augusti cum [Col. 0930C] omnibus suis pertinentiis quae ad sedem ipsam pertinent, vel pertinentiis quae ad sedem ipsam pertinere debent, illi stabilivimus, ita ut nullus homo vel judicialis potestas in praefato episcopatu vel sede aliquid contra hunc Arnulphum episcopum sive successores suos temerario ausu contra ecclesiam (seu res) sancti Petri seu sanctae Mariae in vico Ausonensi sitas disrumpere, invadere, subripere, vel dehonestare aut dilaniare, aut aliquid per vim auferre, contendere, vel extorquere praesumat: id est, nec parochias, neque fiscos, nec praedia, aut castella, neque monetam, neque telonea, neque pascuaria, neque omnia, quidquid dici vel nominari potest, seu etiam abbatis quae ad jus Ecclesiae pertinent. [Col. 0930D] Si quis autem contra hoc nostri privilegii robur vel contra jus supradictarum ecclesiarum, sive praecepta episcopii, vel contra canonicos ibidem Deo famulantes, ad irrumpendum venerit, aut in aliquo molestiam fecerit, aut legerit nisi resipuerit, anathematis vinculo ex auctoritate beati Petri, et aliorum apostolorum, atque ex parte nostra sciat se esse excommunicatum, et cum Juda traditore catenis igneis nodatum.

Scriptum per manus Petri notarii et scriniarii santae Romanae Ecclesiae in mense Maio, indictione XI.

Benedictus sanctae Romanae Ecclesiae archidiaconus, qui deposuit Guadaldum.

[Col. 0931A] Joannes diaconus sanctae Romanae Ecclesiae, qui Homo vocor.

Ego Notkerus sanctae Leodicensis Ecclesiae episcopus subscripsi.

Benedictus diaconus, Joannes diaconus sanctae Ecclesiae Romanae.

Petrus abbas, qui in synodo, quod hoc privilegium narrat, resedi et subscripsi.

Ego Otto Dei gratia Romanorum imperator Augustus subscripsi.

Anno pontificatus domni Gregorii summi pontificis et universalis quinti papae in sacratissima sede beati Petri apostoli tertio, imperante domno tertio Ottone a Deo coronato magno et pacifico imperatore anno secundo, in mense Madio, et [Col. 0931B] indictione XI.

Joannes praefectus, et comes palatii, atque dativus judex.



XIX. GREGORII PAPAE V EPISTOLA AD CONSTANTIAM [(8) 1Kb] REGINAM GALLIARUM. (Anno 998.) Ut qui villas Juliani episcopi praedati fuerant, et incenderant, ecclesiastica regiaque auctoritate coerceantur.

Cum devotissimam dominam sciam de coelesti vita atque remedio animae suae sedulo cogitare, culpam me committere vehementer existimo, si ea quae pro timore omnipotentis Dei sunt suggerenda, siluero; et te sanctissimam de ecclesiastica pace sedule non commonuero. Nimis me Juliani fratris et [Col. 0931C] coepiscopi nostri proclamatio nuper constristavit: maxime cum villae suae, videlicet ecclesiae, a nequissimis praedonibus sint depraedatae, atque nocturnis incendiis more furum combustae; et dum iidem maligni juxta nostri praedecessoris Bonifacii decreta, pro immunitate illud emendare noluerint; dum et saeculi leges haec eadem ita habere voluerint, lege vulgari teste in qua sic scribitur: Si quis manu armata usque ad quatuor homines in vicum alterius ad malefaciendum venerit, ille qui prior est pro illicita praesumptione componat solidos DCCCC. Sequaces vero ejus, unusquisque solidos LXXX. Si vero ibi incendium fecerint, sibi nonam componant, praedam vero in quadruplum restituant. Si saeculi leges talem justitiam habere voluerint, lex divina [Col. 0931D] cur inferior esse debebit? Cum in ipsius veritatis praesentia a Zacchaeo collaudatum sit, si aliquem defraudaret, ut in quadruplum restitueret. Et quia summum in regibus bonum est justitiam colere, ac sua cuique jura servare, et in subjectos non sinere quod potestatis est fieri, sed quod aequum est custodiri; [Col. 0932A] quod vos et diligere et omnino confidimus studere. Quapropter excellentiae vestrae mense Novembri praesentis anni XI (cor. XII) indict. [(9) 1Kb] Petrum fratrem et coepiscopum a gremio sanctae Romanae Ecclesiae transmittimus, ut, fratribus ejusdem provinciae in unum congregatis, immunitas et praesumptio et sacrilegium canonica auctoritate et vestra regia dignitate talem terminum accipiant, ne post haec membra diaboli, filii nequam, in sancta Ecclesia te etiam ibi regnante talia praesumant.



XX. PRIVILEGIUM PRO MONASTERIO GREGORII PAPAE V CLUNIACENSI. (Anno 999.)
[Bullar. Cluniac., 10.]

[Col. 0932B] GREGORIUS episcopus servus servorum Dei dilecto filio ODILONI abbati monasterii quod dicitur Cluniacum, in honore beatorum apostolorum Petri et Pauli consecratum in comitatu Matisconensi situm, et per te in cunctis successoribus tuis abbatibus in perpetuum.

Desiderium quod religiosorum praepositorum et sanctorum locorum stabilitate permanere monstratur sine aliqua dilatione est Deo auctore perficiendum, et quoties in suae utilitatis commodis nostrum assensum et solitae apostolicae auctoritatis exposcunt praesidium, ultro benignitatis intuitu nos convenit subvenire, et rite pro integra securitate ea ratione solidare, ut ex hoc nobis quoque potissimum praemium a conditore omnium Deo in sidereis arcibus [Col. 0932C] conscribatur. Et ideo quia postulastis a nobis ut praefatum monasterium apostolicae auctoritatis serie muniremus, et omnia ejus pertinentia perenni jure ibidem inviolabiliter permanenda confirmaremus, et absque omni jugo seu ditione cujuscunque personae constabilire nostri privilegii pagina corroboraremus: propterea tuis flexi precibus ob interventum Domini invictissimi et pii Ottonis imperatoris augusti, ejusque remedium animae per hujus nostrae auctoritatis privilegium statuentes decernimus, ut cuncta loca et monasteria ad supradictum Cluniacense coenobium pertinentia, quae ab aliquibus Christianis, regibus, episcopis, ducibus seu principibus eidem loco sunt concessa, et ab antecessoribus tuis abbatibus acquisita, Bernone videlicet, [Col. 0932D] Odone, Aymardo, et beatae recordationis sancto Maiolo praedecessore tuo, vel quaecunque ad eumdem locum pertinere videntur, absque ullius contradictione cum magna securitate quietus debeas possidere, et per te universi successores tui in perpetuum, hoc est, ipsum Cluniacense coenobium a potentissimo [Col. 0933A] olim duce Guillelmo in pago Matisconensi fundatum, cum omnibus rebus in circuitu ejusdem loci, et in aliis regionibus positis ad ipsum locum, pertinentibus, in comitatu videlicet Matisconensi cellam in honore sancti Martini sacratam; ecclesiam quoque juxta positam in honore sancti Joannis dedicatam; villas etiam Cavinias cum ecclesia, Solustriacum villam cum ecclesia, Escutiolas cum ecclesia, Galliniacum cum ecclesia, Rufiacum cum ecclesia, Masilias cum ecclesia, Clairmannum, Petroniacum, Bargeserenam villam, Arpayacum, Darboniacum, Besorniacum, ecclesiam sanctae Columbae, Vitreriam, Burguliensem villam, castrum Lurdonum, Blanuscum villam nomine Cottam, monasterium etiam quod vocatur Carus locus cum [Col. 0933B] omnibus ad se pertinentibus, cellam Regniacum cum omnibus ad eam pertinentibus, ecclesiam sancti Victoris cum omnibus quae ibi aspicere videntur; cellam quoque in honore sancti Victoris cum omnibus suis appendiciis, ecclesias etiam et terras quae juxta illam sunt, pro quibus dedimus ecclesiam sancti Jangulfi, Eguirandam quoque curtem cum ecclesia sancti Andreae apostoli, et cum aliis ecclesiis et omnibus suis appendiciis, omnes quoque ecclesias et terras, seu omnia quaecunque supradictus locus videtur habere in jam dicto comitatu. In comitatu vero Cabilonensi cellam de Bellomonte in honore sanctae Dei genitricis Mariae constructam, cum omnibus quae ad ipsam aspicere videntur: ecclesiam quoque de Campiloco, cum omnibus quae [Col. 0933C] ad eam pertinere videntur. Curtem etiam vocabulo Juliacum cum ecclesiis et terris eidem loco quondam ab episcopo Manasse collatis, et omnes ecclesias et terras, quaecunque supradictus locus videtur habere in jam dicto comitatu. In episcopatu vero Augustodunensi cellam Oradellis constructam in honorem sanctae Dei Genitricis cum omnibus suis appendiciis. Illas etiam ecclesias et terras quas Theotardus clericus nuper contulit jam dicto Cluniacensi coenobio. Confirmamus etiam et corroboramus nostra apostolica auctoritate illam, quam fecit domnus Walterius Augustodunensis episcopus, de monasterio quod dicitur Magabrense ad suam Ecclesiam pertinente cum omnibus ad ipsum pertinentibus. Omnes quoque ecclesias et terras, et quaecunque supradictus locus [Col. 0933D] Cluniacus videtur habere in jam dicto episcopatu. In comitatu quoque Arvernensi Silviniacum monasterium, ubi praedecessor tuus sanctus Maiolus requiescit. cum omnibus ad eumdem locum pertinentibus. Et cellam quae vocatur Firmitas cum omnibus ad se pertinentibus; cellam quoque quae vocatur Scuriolas; ecclesiam etiam in honore sancti Sulpitii dicatam in villa quae dicitur Langiacus. Et cellam quae vocatur ad Boscum in honore sancti Petri constructam. Monasterium quoque quod dicitur Rivis consecratum in honore sanctae Dei Genitricis cum curte Lipsaco et omnibus suis appendiciis. Ecclesiam quae vocatur Manrengum cum aliis terris eidem monasterio ab Eustorgio nobilissimo viro nuper [Col. 0934A] traditis. Cellulam quoque juxta positam in ipso comitatu sitam, in honore sanctae Dei Genitricis sacratam, quae vocatur ad montes. Monasterium etiam Celsinianense cum cellis, ecclesiis, villis, et terris suis, Carniacum videlicet, Burnunculum, Abalniacum, Ginniacum, Cardonetum, et cum omnibus ecclesiis et terris ad ipsum Celsinianense monasterium pertinentibus. Cellam quoque in ipso comitatu sitam ubi requiescit sanctus Florus, quam tradidit supradicto loco Eustorgius clericus cum omnibus ad eam pertinentibus. Cellam quoque in Brivatensi vico pertinentes ad supradictum locum. Cellam etiam Riliacum cum curte et omnibus ad eam pertinentibus. Capellam quoque juxta positam in honore sancti Salvatoris constructam in villa [Col. 0934B] Saraciaco; omnes quoque ecclesias et terras, seu quaecunque videtur supradictus Cluniacus possidere in jam dicto comitatu. Mansiones quoque cum capella in Aviciensi civitate sitas, quas tradidit supradicto loco domnus Grimaldus clericus. In episcopatu etiam Vivariensi cellam Mizoscum cum omnibus quae ibi aspiciunt, cellam de Rumpono monte, cellam ad fontes, cellam Riorus cum omnibus quae habere videtur supradictus locus Cluniacus in jam dicto episcopatu. In episcopatu Uticensi monasterium in honore sancti Petri et sancti Saturnini dedicatum, super ripam Rhodani situm, cum castro Coloncellas et curte Tulleta, et cum omnibus ad se pertinentibus ex utraque parte fluminis. In Trecassino episcopatu cellam in honore sancti Amandi [Col. 0934C] constructam. In episcopatu Arausico cellam in Podio Odoleno, monasteriolum in honore sancti Pantaleonis constructum cum omnibus ad illud pertinentibus. In Gapincensi episcopatu cellam in honore sancti Andreae constructam, jam dicto Cluniacensi coenobio concessam a Ricaudo clerico cum omnibus appendiciis suis. Ganagobiense quoque monasteriolum et curtem Valentiolam, et omnia quae videtur supradictus locus Cluniacus tenere et quod habet habere, videlicet de quibus rebus habet donationem et descriptionem, atque de villa et castro Sarrianis, et de omnibus quae habet in patria quae vocatur Provincia, in Valentinensi episcopatu hoc quod videtur habere Cluniensis locus in villa quae dicitur Ales, et in monte Syon, et omnia quae videtur habere ipse [Col. 0934D] locus in ipso episcopatu. In episcopatu Viennensi monasterium quod vocatur Taderniacum cum cella quae dicitur causella, et villa quae vocatur Braeost, et villa quae dicitur Insula, cum omnibus ecclesiis, villis et terris quae videtur habere jam dictus locus in nominato episcopatu. In episcopatu quoque Lugdunensi, cellam beatae Mariae quae dicitur Taluzatis; cellam Poliacum, cellulam Artedunum, cellam quoque Ambertensem, cum ecclesiis, villis et terris ad ipsam pertinentibus; celfam quoque Saviniacum, et curtem Ambariacum, et ecclesiam sancti Andeoli, ecclesiam quae vocatur Adoratorium, curtem de Romanis, cellam Cavariacum, cellulam Luiniacum, villam Tusciacum; omnes quoque ecclesias, villas [Col. 0935A] et terras, quas Wichardus moriens eidem loco Cluniensi contulit, cum omnibus quae videtur habere supradictus locus in supra jam dicto episcopatu. Monasterium quoque Paterniacum ab Adelaide imperatrice Augusta constructum, et a Conrado rege et filio suo Rodulpho rege, Cluniensi coenobio per praecepta regalia traditum, cum omnibus quae videtur habere in Burgundia, et cum omnibus quae ipsi monasterio in Alsacia dederunt imperatores Augusti Ottones. Monasterium quoque quod dicitur Romanum cum omnibus ad se pertinentibus jam dicto Cluniensi coenobio, et tibi tuisque successoribus habere concedimus in perpetuum. Haec omnia supra scripta loca, et monasteria cum cellis, ecclesiis, curtibus, villis, servis et ancillis, silvis, vineis, campis, pratis, [Col. 0935B] aquis, aquarumque decursibus, et omnibus terris cultis et incultis ad supradictas possessiones vel potestates pertinentibus ipsi Cluniensi loco, tibique et tuis successoribus per hujus nostri privilegii auctoritatem tenenda et possidenda concedimus in perpetuum, ita ut nullus dux, neque episcopus, neque aliquis princeps, neque quaelibet magna parvaque persona de praefatis omnibus rebus et decimis, quae inibi pertinere videntur, audeat molestare vel inquietare. Nec non sub divini judicii promulgatione et confirmatione, anathematis interdictione corroborantes decernimus, ut nullus episcopus, seu quilibet sacerdotum in eodem venerabili coenobio pro aliqua ordinatione seu consecratione ecclesiae, presbyterorum vel diaconorum missarumque celebratione, [Col. 0935C] nisi ab abbate ejusdem loci invitatus fuerit, venire ad agendum praesumat; sed liceat monachis ipsius loci cujuscunque voluerint ordinis gradum suscipere, ubicunque tibi tuisque successoribus placuerit. Abbates namque qui consecrandi erunt, de ipsa congregatione cum consilio fratrum communiter eligantur, et ad eos consecrandum quemcunque voluerint episcopum advocent. Quascunque vero terras nunc tenes, et quas tu tuique successores acquirere potueritis, in perpetuum possidendas concedimus vobis. Si quis autem temerario ausu (quod fieri non credimus) contra hujus nostrae apostolicae confirmationis seriem venire aut agere tentaverit, sciat se Domini nostri apostolorum principis Petri anathematis vinculo innodandum, et cum [Col. 0935D] diabolo ejusque atrocissimis pompis, atque cum Juda traditore Domini et Salvatoris nostri Jesu Christi in aeternum ignem concremandum, simulque in voraginem tartarumque chaos, demersum cum impiis deficiendum. Qui vero custos et observator hujus nostri privilegii exstiterit, benedictionis gratiam et vitam a Domino aeternam consequatur. Amen.



XXI. GREGORII PAPAE V BULLA PRO CONFIRMANDIS JURIBUS MONASTERII DE PETTERSHAUSEM AD RIPAM RHENI IN DIOECESI CONSTANTIENSI. (Anno 999.)

In nomine sanctae et individuae Trinitatis, GREGORIUS, qui et BRUNO, sanctae catholicae et apostolicae [Col. 0936A] Romanae Ecclesiae Dei gratia episcopus et servus servorum Dei.

Desiderium quod ad religiosum propositum et sanctorum locorum stabilitatem pertinere monstratur, sine aliqua est Deo auctore dilatione perficiendum, et quoties in quibusdam sanctae Ecclesiae utilitatibus vel commodis noster assensus, et solitum apostolicae auctoritatis exposcitur praesidium, ultro benignitatis intuitu nos convenit subvenire, et ratum propositum pro integra securitate ex ratione solidare, ut ex hoc sanctorum veneratio locorum, salus et indemnitas profligetur, et nobis quoque lucri potissimum praemium a Conditore omnium praescribatur. Volente igitur atque rogante tertio Ottone imperatore Augusto et Lamperto sanctae Constantiensis Ecclesiae [Col. 0936B] episcopo, quoddam monasterium in ripa Rheni, juxta Constantiam in villa quae vocatur Petrishusa, de Gebehardo beatae memoriae episcopo, in honorem S. Gregorii constructum, apostolica defensione munimus, et praeceptis Romanae Ecclesiae eo tenore decoramus, quatenus ad ipsum monasterium, cui nunc abbas Pericherus praeest, cum omnibus ad se pertinentibus, diversis praediis, cultis et incultis, colonis et familiis, vel quaecunque idem Gebehardus episcopus haereditario jure vel aliqua acquisitione ad idem monasterium contradidit, aut quaecunque de episcopio commutavit, aut sine commutatione permisit, necnon quidquid praedictus Lampertus episcopus ad ipsum monasterium in quocunque negotio concessit, cum Siggeri praediis, Tuscenanch et [Col. 0936C] Wengiu vocatis, in pago Turgeu, sub comitatu Peretholdi comitis sitis, quorum unum de rebus episcopii per episcopum Gebehardum, aliud de ejusdem monasterii rebus per praedictum abbatem Pericherum acquisitum est, vel quodcunque per aliquem Dominum timentium ad eumdem pium locum concedendum est, aut concessum jam venit, apostolica beati Petri defensione ac tuitione stabilitum et inconcussum sub Christi testimonio permaneat et persistat. Hoc etiam jam apostolica jussione, cum consensu tertii Ottonis imperatoris Augusti et Lamperti supradicti episcopi, qui haec fieri rogaverunt, omnino interdicimus, ne forte aliquis eidem monasterio praefigatur, nisi quem communis fratrum ibidem Deo servientium concordia eligat; ad episcopum [Col. 0936D] vero eum qui ita electus est, stabilire tantum pertineat. Id ipsum etiam de advocati electione decernimus. Electo autem abbati vel monasterio advocato curae sit res monasterii curare, easque dissipantibus resistere. Si quis interea, quod non credimus, temerario ausu contra ea quae ab hac nostra auctoritate pie ac firmiter per hoc nostrum privilegium disposita sunt, contraire, vel his quae a nobis ad laudem Dei pro stabilitate jam dicti monasterii statuta sunt, refragari aut in quoquam transgredi tentaverit, sciat se ex auctoritate B. Petri principis apostolorum, cujus vel immeriti vicem agimus, anathematis vinculo innodatum, et cum diabolo atque Juda traditore Christi aeternis incendiis concremandum. [Col. 0937A] At vero qui pio intuitu observator nostrae salutiferae praeceptionis exstiterit, benedictionis gratiam a justo retributore Domino multipliciter consequatur, et vitae aeternae particeps effici mereatur in saecula saeculorum. Amen.



XXII. [GREGORII PAPAE V EPISTOLA AD MARTINUM ABBATEM. (Anno 999.)
[Histoire du Languedoc, tom. I, preuves, pag. 155.]

GREGORIUS episcopus servus servorum Dei, charissimo filio MARTINO reverentissimo abbati venerabilis monasterii sancti Andreae apostoli, et sancti Michaelis archangeli, et beati Martini confessoris, quod est fundatum in cacumine montis qui nuncupatur Andaoni, super fluvium Rhodani, ejusque successoribus [Col. 0937B] abbatibus in perpetuum.

Cum summus apostolicae dignitatis apex in hoc divini certaminis nitore dignoscitur praefulgere, ut in exercendis Dei laudibus sibi impensius studeat laboris exhibere certamen; ob hoc debita nos ejusdem apostolicae pastoralis compulsi sollicitudinis cura, quaequae ad stabilitatem piorum pertinere dignoscuntur locorum ubertim promulgare et apostolicae institutionis censura confirmare. Igitur quia petistis a nobis, quatenus concederemus sive confirmaremus tuae religiositati praedictum monasterium sancti Andreae apostoli, sancti Michaelis, et sancti Martini, ut his tribus ecclesiis unum semper persistat monasterium. Cum ipso monte in integro in quo adsunt ipsae ecclesiae cum omnibus infra se et [Col. 0937C] circa se haben . . . . . cum domibus, villis ibi et ubique cum omnibus rebus et substantiis mobilibus et immobilibus ac seseque moventia, quantumcunque a die fundationis usque nunc ibi concessa vel largita sunt. Verum et jam et usque in futurum per quemvis modum ibi advenerit, nos apostolica auctoritate firmiter et stabiliter hoc monasterium sub protectione abbatis perpetuis temporibus praecipimus permanere absque cujuslibet contestatione vel impedimento. Denique etiam confirmamus ut undecunque mortuorum corpora masculini sexus vel feminini ibi se sepeliri devotaverit, nullus episcopus, aut canonicus aut canonicorum, clericus, vel vice . . . . . dominio nulla contrarietate malitiae contra vobis vel [Col. 0937D] contra servos monasterii exerceat. Loca enim quae de aliorum locorum piorum numero non sunt constituta, [Col. 0938A] annuatim pensionem solvendo liceat vos possidere, et ea omnia sub juris et ditione sanctissimae nostrae Romanae Ecclesiae, cui Deo auctore deservimus, vobis ad tenendum concedimus. Scitote, fratres dilectissimi, ante oculos mentis et corporis traditiones regularum paternarum, ut unusquisque praelatus noverit, qualiter debeat imperasse subjectis, nedum aspera et non unicuique fratri aptissima videamur imponi, ne usque ad contemptum prorumpat de imperantis indiscretione subjecti. Sit namque moderata vivacitas in sollicitudinibus, supereminens in fratribus strenuitas, ut dum regulariter omnis quietudo integerrime confertur, per obedientiae lineam bene servientes exhibent temporalia, ad gaudia coelestis patriae perveniant sempiterna. A [Col. 0938B] praesenti duodecima indictione, et usque in perpetuum concedimus et confirmamus vobis supradictum monasterium et montem, sicuti per commutationis chartam vobis evenit de Aldeberto et ejus fratre Adalelmo, simul cum conjugibus suis scilicet Leucinde nomine et Beliilde, seu Poncione, et fratre ejus Comberto, simul cum conjugibus. Adalinde scilicet et Unia, nec non Berengario presbytero simul cum fratribus duobus Perone videlicet et Nectale, Dabbato etiam cum tribus filiis suis his nominibus. Gariberto, Silvestro, et Poncione, ita praesentis confirmationis privilegio cuncta quae . . . . . inconcussa valeat possidere. Idcirco constituimus nos auctoritate Dei et sancti Petri apostoli et nostrae, ut dum abbas inde obierit, nullus ibi liceat ingredi abbas, nisi [Col. 0938C] talis qui Deo et cunctis fratribus placeat; et eum quem congregationi placuerit absque peccato consecrari liceat. Si quis autem, quod non credimus, qualiscunque episcopus, marchio, comes, aut vicecomes, vel austaldus, vel quilibet magnae personae haec quae pro Dei omnipotentis amore constituimus refragari aut in quoquo transgredi . . . . . sciat se sub divini judicii obtestatione et anathematis vinculo innodatum, et a regno Dei alienandum, et cum diabolo sine fine cruciandum. Qui vero pius adjutor et observator hujus nostrae praeceptionis exstiterit, benedictionis gratiam a Christo Domino consequatur et vitae aeternae particeps effici mereatur.

Scriptum per manum Benedicti scriniarii sanctae Romanae Ecclesiae in mense Januarii et indictione [Col. 0938D] praefata duodecima.




CIRCA ANNUM DOMINI DCCCCXCIX.
HROTSUITHA VIRGO ET MONIALIS GANDERSHEIMENSIS IN GERMANIA, ORDINIS S. BENEDICTI.



AD HROTSUITAE OPERA PROLEGOMENA. (Ex editione Henrici Leonardi Schurzfleischii anno 1707 Vitembergae Saxonum data.)




[Col. 0939]
NOTITIA HISTORICA IN HROTSUITHAM.
(Ex Meibomio Seniori.)

[Col. 0939A] Laurentius Humfredus, Anglus, qui aliquandiu, religionis causa, in Germania exsulavit, Roswitham, poetriam, patriae suae vindicare satagit. Vult enim fuisse filiam Hederici, regis Northumbrorum, ex Bregsinda uxore, alio nomine vocatam Hildam, quae in coenobiis Britanniae et Galliae annos tres et triginta peregerit, femina clarissima et doctissima. Verum temporibus decipitur, testesque alias sunt Georgius Fabricius, Originum Saxon lib. II, et Henricus Bodo, Chron. Gandersh. ms., Roswitham Saxonici generis puellam fuisse. Sunt qui eam confundunt cum Roswitha, Gandersheimensi abbatissa quarta (Bruschius Rodes Windam vocat), quae Christinae tertiae, fundatoris Ludolfi filiae, in regimine monasterii successit, sed et hi temporibus falluntur. [Col. 0939B] De Roswitha abbatissa Chronicon coenobii S. Michaelis apud Hildessam in hunc modum loquitur: Walbertus, septimus episcopus Hildesheimensis, post Christinam, Gandersheimensem abbatissam defunctam, Roswitham ibidem in regimen intromisit, quae caeteris excellentior in logica et rhetorica exstitit, ut ejus libri et scriptura testantur; composuit namque librum logicae valde insignem. De eadem Nicolaus Selneccerus, theologus, Paedagogiae parte I, titulo De usuris, haec scribit: De Roswitha abbatissa, filia regis Graeciae, ut fertur, dicitur quod diabolo schedulam, qua puer quidam sanguine suo scripta se ei obligaverat, extorserit. Nostra poetria, Roswitha, in Gandersheimensi coenobio instituta est ab adolescentia, quod praefatione in historiam beatae virginis Mariae ipsa [Col. 0939C] testatur verbis sequentibus: Unde, clam cunctis, et quasi furtim, nunc in componendis sola desudando, nunc male composita destruendo, satagebam, juxta meum posse, licet minime necessarium, aliquem tamen conficere textum ex sententiis Scripturarum, quas intra aream Gandersheimensis collegeram coenobii, primo sapientissimae atque benignissimae Rikardis magistrae, aliarumque suae vicis instruente magisterio; deinde prona favente clementiae regiae indolis Gerbergae, cujus nunc subdor dominio abbatiae, quae aetate minor, sed, ut imperialem decebat neptem, scientia provectior, aliquot auctores, quos ipsa prior a sapientissimis [Col. 0940A] didicit, me admodum erudivit. Haec ibi. Ex quibus verbis colligere licet, Richardam primo, deinde Gerbirgam, Roswithae magistras fuisse, quibus ipsa mox in eodem munere successerit. Fuisse ibidem etiam praelectiones et exercitia theologica, ex scriptis Roswithae patet. Etenim multa ex Scripturis eleganter profert, et in praefatione quam diximus, protestatur se immatura hac aetate quaedam ex apocryphis desumpsisse ex ignorantia, quae, licet dubia sint, tamen boni consulenda censet.

Nobilissimus Martinus Fridericus Seidelius, consiliarius Brandenburgicus, cum icones et elogia virorum aliquot praestantium, qui multum studiis consiliisque suis Marchiam juverunt et illustrarunt, [Col. 0940B] publicasset, illis Hroswidae nostrae sanctimonialis in Gandersheim effigiem inseruit, vocatque Helenam a Rossow, cujus nobilis familiae hodieque plures supersunt. [H. MEIBOM. JUNIOR.]

Opera Roswithae Trithemius, lib. De viris illustribus Germaniae, hoc ordine recenset. Rosvida, monasterii Gandersheimensis in Saxonia sanctimonialis virgo, nobilis, ordinis divi Patris Benedicti, in divinis Scripturis studiosa et erudita, saeculariumque litterarum disciplinis probe imbuta, ingenio praestans et clara eloquio nec minus conversatione quam eruditione insignis, scripsit tam metro quam prosa multa praeclara opuscula, quibus sexum ingenio superans, nomen suum cum ingenti gloria transmisit ad posteros. Ex his ego legi subjecta:

    [Col. 0940C] Ad Gerbergam abbatissam heroico carmine De vita et conversatione intemeratae Dei genitricis et virginis Mariae librum unum.
    De Ascensione Domini eodem carmine L. I.
    De S. Gangolfo L. I.
    De passione S. Pelagii martyris, his temporibus in Corduba passi, L. I.
    De lapsu Theophili, Vice Domini, et ejus poenitentia, L. I.
    De lapsu cujusdam juvenis, per S. Basilium conversi L. I.
    De passione S. Dionysii, episcopi et martyris, L. I.
    De passione S. Agnetae virginis L. I.


Omnia praedicta eleganti carmine heroico composuit. [Col. 0941A] Scripsit praeterea sex comoedias, imitata Terentium, quarum prima inscribitur:

    Conversio Gallicani principis, passionem includens Joannis et Pauli martyrum.
    Secunda est de passione Agapis, Chioniae et Hirenae virginum.
    Tertia, de resuscitatione Callimachi et Drusianae per S. Joannem.
    Quarta, de lapsu et conversione Mariae, neptis Abrahae eremitae.
    Quinta inscribitur conversio Thaidae, meretricis.
    Sexta passionem recitat sanctarum virginum Fidei, Spei et Charitatis.


Scripsit etiam metrice:

    Gesta Ottonis imperatoris, L. I.
    Epigrammatum diversorum L. I, et quasdam non inelegantes epistolas.


Caetera quae composuit ad notitiam nostrae lectionis [Col. 0941B] non venerunt. Claruit temporibus Ottonis primi et secundi, clarissimorum impp.

Hactenus Tritheimius, cujus verba repetit Bibliotheca Gesneri, addens, Roswitham Graecae linguae [Col. 0942A] notitiam habuisse. Henricus Bodo, monachus Clusensis, in Chron. Gandersheim. ms., meminit poematis Roswithae de fundatione monasterii Gandersheimensis, cui praemiserit Vitas pontificum, Anastasii et Innocentii, patronorum. Verum hoc lucem nondum vidit. Quae a Tritheimio commemorata diximus, primus evulgavit Conradus Celtes, Protucius Francus, an. 1501. Retinuit autem scriptionem mediae aetatis scriptoribus usitatam, quibus nomina Rudolfus, Rutbertus Ramwardus et similia, in initio aspirare familiare fuit, cujus etiam meminit Aventinus Annalium lib. I, in nomenclatura operi praefixa. Panegyricum de laudibus Ottonis Magni confecit hortatu Gerbirgae abbatissae, ut testatur in praefatione, in secundo carmine praeliminari innuit, [Col. 0942B] Ottonem secundum imp. poema ipsum videre desiderasse. Dictio est tolerabilis, saeculum quo vixit redolens: in prosodiam plurimum peccavit, quod sexui condonandum est.




[Col. 0941]
EPISTOLA DEDICATORIA.

Reverendissimae serenissimaeque principi ac dominae, dominae HENRICAE CHRISTINAE, Brunsvicensium et Lunaeburgensium duci, S. R. I. coenobii Gandesheimensis abbatissae principali dignitate auctae, etc., etc.

Offero demisse et obedienter trado, quae serenitati tuae omni jure debentur, opera Hrotsuithae virginis illustri loco natae, et in antiquissimo S. R. I. propter Gandam fl. coenobio, cui summa cum abbatissae auctoritate serenitas tua praeest, religiosissimae quondam sacerdotis. Quae cum multa oratione, prosa versibusque conscripta reliquit, tum coenobium a Ludolpho M. Saxonum duce conditum, et religionibus majorum tuorum consecratum, summa pietatis et doctrinae laude, illo praesertim Augustorum Ottonum saeculo maximopere illustravit, famaque ingenii, quod in ea eluxit, optimi omnes prope Europae regiones, et inter eas Germaniam praecipue et Saxoniam, in qua alta et educata est, mirifice implevit. Virgo sanctissima, viris utique Graece Latineque, ut tempora illa ferebant, doctissimis anteponenda, et eo majori laude digna, quo rarior per ea tempora eruditio fuit, quibus scribendi ornatum et verbis et sententiis comprobavit; et, quamvis non optimum semper dicendi genus expresserit, tamen, ut diserta erat, primum inter omnes locum tenuit, qui saeculo minus eleganti litterarum elegantiae studuerunt. Quare veteres emendatosque scriptores, tam soluta quam astricta oratione insignes, legit religiosa sacerdos Hrotsuitha, et imitandos sibi proposuit, magnamque verborum copiam ad Latini sermonis apparatum attulit, et disciplinas veterum perscrutata est, ut varietate scribendi solertiam animi commendaret. Itaque ad divinam humanamque sapientiam, quae omnium bonarum artium mater est, laborem operamque contulit, et certo confirmatoque animo hanc viam et rationem iniit, nec modo artes ingenuas non probro sibi duxit, sed etiam multa illarum ornamenta comparavit, haud quippe ignara, neminem sine sapientiae studiis proficere ad doctrinae laudem posse. Adeo verum est, quod Cicero scripsit, neminem sine philosophia, quae argumenta ad inveniendum et confirmandum praebet, suas digne partes tueri. Percurrit ergo omnes disciplinas et artes, tum inter geometras versata, lineas duxit, ac sonorum varietates atque intervalla accurate cognovit. Praeterea poetarum fabulas ad vitae usum accomodavit, eaque de causa scitissimas Terentii comoedias evolvit, et, delectu habito, ad pietatis regulas redegit. Nihilosecius studium in antiquitate posuit, et mores veterum atque historiam sacram pariter ac profanam perquisivit sedulo et perspexit. Quare una illa saeculo post Christum natum decimo, imprimis digna visa est, quae maximi et Augustissimi imperatoris Ottonis I Vitam et res ab eo gestas litteris mandaret, ut vel hoc argumento viris, quos illae partes decent, doctrinae adjumentis praestaret, nomenque ab injuriis temporum et oblivione posteritatis vindicaret. Haec vero tanta et tam inusitata Hrotsuithae ornamenta in coenobio quod serenitas tua sapientissime nostra memoria moderatur, cura et vigiliis Hrotsuithae elaborata. jure quodam ad serenitatem tuam pertinent, quae divinas humanasque artes etiam nunc foret; et, quemadmodum magni nominis antistita, Gerburgis II, in media saeculi barbarie, litterarum studia bonasque artes ab interitu et exitio asseruit, sic reverendissima serenitas tua pariter cum reverendissimis serenissimisque curarum principalium sociabus ducibus, decanissa; Maria Elisabetha, Megapolitana duce et canonissa; Eleonora, Brunswiscenium ac Lunaeburgensium duce, benigne liberaliterque ad hunc diem usque tuetur, et beneficiis ornat ac munifice conservat, gloriamque transmittit ad posteros, qui divinas atque excelcissimas virtutes serenitatis tuae, dum erunt homines, ultro et constanter praedicabunt. Ego quidem in religione votorum, quae pro tua R. serenitate ad Deum facienda sunt, conquiesco, et laudes tuas, supra quam a me aut dici aut cogitari possunt, [Col. 0943] maximas assidue veneror, Deumque, celsissimarum familiarum statorem, precor ut reverendissimam serenitatem tuam in summa animi tranquillitate sospitet, et perpetua omnium rerum felicitate augeat, et omnem adeo perniciem ab ea longissime avertat, ac stirpem serenissimam gentemque universam Guelphicam, tot tantorumque heroum sanguine fundatam firmatamque hactenus, et regiis quoque ac imperatoriis necessitudinibus atque affinitatibus conjunctam, evehat in dies, et in solatium communis patriae, ac praesidium imperii Romani, tutam semper florentemque omni rerum statu praestet, ut, serenissimo patre salvo, et serenissimis fratribus ac sororibus salvis, agnatis denique omnibus serenissimae domus salvis, rationes imperii consilio et fortitudine Guelphorum felicissime constituantur, et gloria felicitasque cum ipsa rerum aeternitate adaequentur.

Witembergae Saxonum, XII Kal. Jun., anno reparatae salutis 1707.


Reverendissimae serenitatis tuae, devotissimus, Henr. Leonardus SCHURZFLEISCHIUS, I. V. D. Historiarum P. P.




[Col. 0943]
SCHURZFLEISCHII PRAEFATIO AD LECTOREM.

[Col. 0943A] Cum in veteribus Christianorum poetis, superiori anno edendis, operam studiumque ponerem, et in conspectum tuum Commodianum et Orientium denuo proferrem, opportunis quorumdam consiliis admonitus sum ut oculos ad poetas gentis Saxonicae converterem, et in primis eos qui in nostratibus regionibus vix conspiciuntur amplius, et rari admodum ac haud facile obvii sunt, tum rudiorem saeculi aciem praeferunt, ut non sine fastidio legantur, recudendos curarem atque ab inficeto scribentium more repurgarem. Quare ut aequissimae eorum petitioni satisfaciam, principio me referre volui ad poetrias, quas Saxonia, ex quo Christe fidem dedit, postea in sinu suo fovit, ut patriam, saeculis cultioris doctrinae expertibus, scriptis illustrarent, et res ad [Col. 0943B] posteritatis memoriam insignes traderent. Quo numero fuit Hroswitha, quae recentioribus scriptoribus Roswitha sine aspiratione appellatur, virgo quondam sacerdos Gandesheimensis, natione Germanica, Saxonica gente orta, virginum Saxonicarum decus, et sine dubio natalium dignitate illustris, propterea quod vetustissimum apud Gandam monasterium, haud facile virgines, quam cultu principali et summo loco natas, recipiebat. Cujus virginis religiosae nomen a pluribus scriptoribus media correpta pronuntiatur, quod tamen non approbo, cum, potius pronuntiandum cum mora esse, statuam, idque ut faciam, adducit me ipsius Roswithae auctoritas, media producta pronuntiantis, cum in praefatione ad historiam intemeratae Dei genitricis ait:

[Col. 0943C] Hroswithae votis carminulisque novis.
Cum quo loco alia Roswithae loca conferri possunt, ut col. 1082, 1083 et alibi, ubi media nominis syllaba pariter producta reperitur. Nec Martino Friderico Seidelio assentior, imaginem Roswithae cum hac subscriptione: Helena a Rossow, vulgo Roswitha, sanctimonialis in Gandersheim, exhibenti in libro, qui Icones et Elogia virorum aliquot praestantium, etc., inscribitur, propterea quod in nullo testimonio scriptoris cujusdam, neque documento diplomatis, probat: solo autem iconis et ejus subscriptionis indicio, forte nostra patrumque memoria delineatae, stare, et tantam ei tribuere fidem, nihil [Col. 0943D] aliud est quam fabulas narrare et mire tricari: potius id pro lusu pictorum, aut ejusdem artis amantium, habendum esse puto, quam pro vera [Col. 0944A] Roswithae imagine judicandum. Eadem effigies reperitur etiam in opere Meibomiano, sed nullum de hac icone, et quod caput rei est, de ejus subscriptione, quod miror, judicium tulit.

Haec nunc ab imperita multitudine se disjunxit, et Richardam atque Gerbergam vitae perinde ac doctrinae, magistras habuit, nec Latinas solum litteras, verum etiam Graecas perdidicit, et, pro conditione temporum et captu illius, quo vixit decimi saeculi, utroque orationis genere, tam soluto quam ligato, excoluit animum ac perpolivit; nec philosophorum scita a suis studiis aliena duxit, quin artes optimas quae ad disserendum valent, et ornamenta sermoni afferunt, memoria atque animo comprehendit; tum omnis vetustatis exempla, quae sapientes instruunt, [Col. 0944B] praeclare tenuit, magnamque sapientiae partem ex annalium monimentis deprompsit; neque scientias mathematicas neglexit, in quibus illa egregiam et doctam se, prout ex comoediis liquet, ostendit, atque sua virtute viros, qui in obscuro saeculo haec studia neglexerant, et virgines ad virtutem excitavit; et gratae posteritati pietate pariter et sanctimonia virtutis exemplum reliquit, et quasi graditus in coelos ascendit.

Quod minime ignorabat Otto, hujus nominis II imperator, et virginis studiis delectabatur, atque, ut patris Augusti, Ottonis Magni, qui Mimlebiae, Benedictini ordinis quondam in Thuringia ad Unstruthum flumen coenobii, anno Christi 973 decesserat, et Magdeburgi in templo cathedrali a se constructo [Col. 0944C] regio more sepultus, historiam contexeret, gravissime hortabatur, neque id negabat Ottoni filio, sed postulatis Augusti imperatoris, jubente pariter et impellente eam antistita sacrarum virginum Gerberga, hujus nominis secunda, locum dabat, et rude inquinatumve aevum carminis facultate ornabat, cum historiam Ottonis Magni conderet, et res ab eo gestas non inepto sed minus compto, vero nihilominus et ad fidem historiae expresso carmine, speciatim heroo, persequeretur.

Certe carmen hoc prudentiam Roswithae confirmat, in quo bella Ottonis Magni percensuit, et causas aucti per eum imperii aperuit, mores et instituta ac [Col. 0944D] leges reipublicae percalluit, et patriae antiquitatis haud ignaram se probavit. Vere enim existimavit religiosa virgo quod Otto Magnus Joannem XII papam, [Col. 0945A] qui ante pontificatum Octavianus est vocatus, recto zelo rejecerit, dissentientibus quamlibet Baronio et Bellarmino, altero ad annum Christi 964 et 966, altero 2 de jure Rom. pontif. 29, respons. ad argumentum 4, aientibus, Ottonis Magni zelum in exauctoratione Joannis XII, etsi bonum, non tamen rectum fuisse nec secundum scientiam. Quorum et sententiam maxime defendendam susceperunt Alphonsus Ciaconius et Augustinus Oldoinus, in Vitis et rebus gestis pontificum Romanorum et cardinalium, ad annum 956, p. 715. Verba Roswithae quae in Vita Ottonis Magni exstant haec sunt:

Qualiter et recti compunctus acumine zeli
Summum pontificem quaedam perversa patrantem,
Ejus nec monitis dignantem cedere crebris,
Sedis apostolicae fraudari fecit honore,
[Col. 0945B] Constituens alium rectoris nomine dignum.
De exauctoratione Joannis XII legi merentur Theodoricus de Niem, et ex eo Meibomius in notis ad Roswitham; tum Joannes Henricus Boeclerus in commentario De rebus saeculi a Christo nato IX et X, et speciatim in Ottone; Joannes Conradus Dietericus in Historia Ottonis Magni; Hermannus Conringius De finibus imperii. Quae Joannes Launoius eo nomine contra Baronium affert, legi possunt in ejus epistolis, part. IV, epistola 1, ad Ludovicum Maraesium, theologum Parisiensem, scripta. Tradit etiam religiosa sacerdos plura de Ludolpho, Ottonis Magni filio, scitu digna, hocque magis observanda, quo plus a reliquorum scriptorum fide recedunt. Nam, quae de dissidio civili, auctore Ludolpho excitato, [Col. 0945C] commemorantur in supplemento Reginonis, plane cum narratione Roswithae non conveniunt. Putat tamen hic Boeclerus, hanc Roswithae narrationem in Vita Ottonis Magni parum esse sinceram, et cum simulatione quadam permistam.

Ut nunc etiam auctorum testimoniis comprobem, virginem Roswitham sacerdotem, et natalibus illustrem, natione Germanicam et gente Saxonica prognatam, e re mea esse putavi. Primo enim id indicat vetustissimus Roswithae operum codex, manu mulieris conscriptus, cum hujus titulus Roswitham nostratem virginem monialem Germanicam, gente Saxonicam, nominet. Praeterea praesto mihi sunt, Henricus Bodo, quondam in Clusae coenobio quod fano Gandersheimensi proximum est, doctus atque [Col. 0945D] diligens monachus, qui in Chronico suo Gandersheimensi, quod Syntagma de constructione coenobii Gandesiensi, perfectione quoque et defectione ejusdem inscribitur, et in tomo II Rerum Germanicarum Meibomii exstat, Roswitham hanc illustrem virginem et Saxonicam nominat. Verba ejus, quae apud Meibomium tom. II, p. 490, leguntur, haec sunt: Sub illustrissima domina Garburgi ista secunda vitam egit ac floruit illustris virgo sanctimonialis Hrosvita, in Saxonia nata, miro ingenio ac doctrina clarens, in utroque scribendi genere admirabilis. Joannes Tritheimius tomo I Annalium Hirsaugiensium eam virginem nobilem nominat, cum ibidem ait: Claruit his etiam temporibus Roswitha monasterii Gandersheimensis [Col. 0946A] in Saxonia ordinis nostri monialis, virgo nobilis, in divinis Scripturis simul et in saecularibus litteris studiosissima, metro simul erudita scribere et prosa, nec minus eruditione quam vitae merito veneranda, etc. Idem is et hoc testatur in Catalogo illustrium virorum, p. 129 editionis Francofurtanae a Marquardo Frehero evulgatae. Joannes Cuspinianus in Ottone Magno tradit sequentia: Res gestas Ottonis Roswitha monialis complexa est versibus, qui licet sint ut tempora ferebant, neque elegantes, neque satis culti, mirandum tamen est, ingenium muliebre in Saxonia, et in ipsa barbarie educatum et genitum, ea praestare potuisse. Lilius Gregorius Gyraldus, vir sane doctissimus, sed meliore, ut de eo prodit Barthius in Animadv. ad Statii L. V. Silv. II, T. I, fortuna [Col. 0946B] dignus, de poetis historicis dialogo V ait: Apud Saxonas, id quod mihi miraculo proximum videtur, floruit Roswitha monialis. Georgius Fabricius, Orig. Saxonicar. lib. II, haec de Roswitha fatur: De Roswitha poetria rectius gloriantur Saxones. Idem is hujus mentionem facit in libro De poetis Germaniae. Caspar Bruschius, in Historia monasteriorum, Roswitham nostratem puellam Saxonicam vocat. Quod luculento etiam confirmat testimonio Antonius Possevinus, in Apparatu bibliothecae sacrae ita scribens: Rosvidis, quam alii Rosvitim, alii Roswidam, Saxonica, genere et familia valde nobilis. Reliqui omnes, ut Gabriel Bucelini in Germania topo-chrono-stemmato-graphica sacra et profana part. I; Gerardus Joannes Vossius, De historicis Latinis [Col. 0946C] lib. II, c. 41; Joannes Henricus Boeclerus in commentar. De rebus saeculi a Christo nato IX et X; Casimirus Oudin in Supplement. de scriptoribus ecclesiasticis a Bellarmino omissis, p. 311; Caveus in Historia litteraria scriptorum ecclesiasticorum, p. 412, et novissime Elias du Pin, tom. VIII Novae Bibliothecae auctorum ecclesiasticorum, una mente atque sententia comprobant, nostratem Roswitham virginem fuisse illustrem. Neque ab his Henr. Meibomius in Vita Roswithae discedit, hanc virginem illustrem natione Germanicam, gente Saxonica prognatam, evincens. Spectant et huc epigrammata Sodalitatis litterariae, quae in Opera Roswithae, cum Conr. Celtes ea primum in lucem emitteret, sunt confecta, et rursus huic editioni post Celtis praefationem [Col. 0946D] subjuncta, nominatim Joannis Dalburgii, Joannis Tritheimii, Henrici de Bunau, Ololiki de Stein, Wilibaldi Byrkhameri, Joannis Tholophi, Henrici Groningeri, Joannis Verneri, Martini Mellerstadii, Conradi Celtis, Joannis Laterani, Joannis Stabii, Urbani Praepusini, Sebastiani Sprenzii, qui Roswitham nostratem et generis dignitate illustrem, et gente Saxonica fuisse ortam, ad unum omnes confirmant.

Non fuit itaque natione Angla, ut Laurentius Humfredus, Anglus, errore ductus, putavit, quippe qui eam genti Anglicanae vindicare studuit, atque Roswitham hanc non aliam quam virginem Hildam, quae Northumbriae provinciam, in qua nata erat, et [Col. 0947A] omnem Britanniam insigniter illustravit, audacter magis quam vere tradidit. Sed magnopere fallitur Humfredes, quandoquidem eum et locorum et temporum rationes refellunt. Constat enim ex Beda, quod Hilda, virgo sanctissima, et virginum Anglicanarum quondam decus et ornamentum, post annum aetatis tertium et tricesimum, abdicatis saeculi juribus, ordini sacro se addixerit, et ex Northumbria, patria sua, in Angliam orientalem, cujus regis propinqua erat, profecta fuerit, eo quidem consilio, ut inde trajecto mari veniret in Galliam, et ibidem in coenobio quodam Deo se vitamque dicaret. Sed ipsa nihilominus in peregrinandi proposito per integrum annum persistebat in Anglia orientali, quoad praeter exspectationem ab episcopo Aidano in patriam [Col. 0947B] revocaretur. Id ubi factum est, locum unius familiae ad septentrionem plagam; ut loquitur Beda, Viuri fluminis accepit, et aeque ibi unum annum vitam religiosam cum perpaucis sociis transegit, vel, ut loquitur Matthaeus Westmonasteriensis, abbatissa facta fuerit de Hertesey. Cui muneri postea in coenobio a se constructo Streanshalch, in comitatu Eboracensi sito, summa cura studioque praefuit, in eoque vitae genere usque ad mortem perseveravit. Testis est luculentus, qui apud Bedam exstat, locus lib. III, c. 33, Histor. ecclesiast. Verba concepta haec sunt: Anno Dominicae incarnationis sexcentesimo octogesimo religiosissima Christi famula Hilda, abbatissa monasterii Streaneshalch, post multa quae fecit in terris opera coelestia ad percipienda praemia vitae [Col. 0947C] coelestis, de terris ablata transivit die quinta decima Kalendarum Decembrium, cum esset annorum sexaginta sex: quibus aequa portione divisis, triginta tres primos in saeculari habitu nobilissime conversata complevit, et totidem sequentes nobilius in monachica vita Domino consecravit, etc. Quae cum relicto habitu saeculari illi soli servire decrevisset, secessit ad provinciam orientalium Anglorum (erat namque propinqua regis illius) desiderans exinde, si quo modo posset, derelicta patria, et omnibus quaecunque habuerat, in Galliam pervenire, atque in monasterio Calae peregrinam pro Domino vitam ducere, etc. Nam et in eodem monasterio soror ipsius Haeresvid, mater Adulfi, regis orientalium Anglorum, regularibus subdita disciplinis, ipso tempore coronam exspectabat aeternam; cujus aemulata [Col. 0947D] exemplum, et ipsa proposito peregrinandi, annum totum in praefata provincia retenta: deinde ab Aidano episcopo in patriam revocata, accepit locum unius familiae ad septentrionalem plagam Viuri fluminis, ubi aeque anno uno monachicam cum perpaucis sociis vitam agebat, etc. Contigit eam suscipere construendum sive ordinandum monasterium in loco qui vocatur Streanshalch, quod opus sibi injunctum non segniter implevit. Faciunt etiam ad hoc institutum ea quae in Chronico Saxonico reperiuntur, quod opera studioque V. CL. Edmundi Gibsonii, reverendissimo archiepiscopo Cantuariensi a sacris et bibliotheca, anno 1692 Oxonii prodiit. Verba ex interpretatione Latina haec sunt: Et eodem anno decessit Hilda, abbatissa [Col. 0948A] in Streonesheale. Tum Wilhelmus Malmesburiensis, De gestis regum Anglorum lib. I, vocat hoc monasterium Streanshale, simulque monet nunc Witeby appellari. Verba haec sunt: Quorum praecipuum monasterium tunc feminarum, nunc monachorum, ab Eboraco 30 millibus in boreali parte situm, antiquo vocabulo Streaneshall, modo Witeby nuncupatur, quod ab insignis religionis femina Hilda coeptum, Edelfleda, ejusdem regis filia, in regimine succedens magnis fiscalium opum molibus auxit. Guilielmus Cambdenus, luculenti operis auctor, quod Britannia Magna inscribitur, monasterium hoc recentiori vocabulo Whitby nominavit, cum ait: Hujusmodi fuerat abbatia de Whitby ab Hilda domina, regis Etvini ex filio nepte, fundata. Quare in mentem [Col. 0948B] venit mirari quod Gerardus Joannes Vossius lib. II, cap. 41, De historicis Latinis monasterium hoc, in quo Hilda fuit abbatissa, Herethow appellaverit; plane enim hoc nomen non quadrat, sed a descriptione Anglorum scriptorum longius recedit. In hoc monasterio Streoneshalch, quod Beda interpretatur Sinus Fari, cum quo conspirat etiam Philippus Brietius in Parallelis veteris et novae geographiae, synodus saeculo septimo, anno Christi 664, habita est, quae hodie appellatur Pharentis, vel, ut alii scribunt, Farensis. Tractabatur autem in ea de lite, quae de die Paschatos inter Anglos et Scotos coorta erat. Wilhelmus Malmesburiensis quaestionem l. III De gestis pontific. Angl., ita format: Conquirebant quid esset rectissimum, utrum more Britonum et Scotorum [Col. 0948C] omnisque aquilonalis partis a XIV luna, Dominica die veniente usque ad XXII Pascha agendum: an melius sit ratione sedis apostolicae a XV luna usque ad XXI Pascha esset Dominica celebranda. Sed Scoti, a quorum causa stabat Hilda, litem perdiderunt. Haud immerito magna sacerdos Hilda, sanctissimi moris et exquisitissimae virtutis, reconditaeque eruditionis virgo, a scriptoribus Anglicis non vulgaribus, pro eo, ac par est, ornatur elogiis, sicque vocatur a Godvino, in episcopis Eboracensibus, mulier sanctissima; a Foxo in Actis suis, femina erudita et devota; a Spedo l. VII, c. 20, pia et erudita; a Lelando apud Baleum cent. 10, c. 16, femina incomparabilis; et ab Illyrico, fide Lelandi et Balei in Catalogo, mater misericordiae, dono miraculorum illustris; a Baleo ipso [Col. 0948D] cent. 1, c. 80, mulier pia, prudens, litterata, et ab eodem c. 94, mulier sanctissima; a Wilhelmo Malmesburiensi De gestis regum Anglicorum l. I, insignis religionis femina. Meminit etiam hujus Hildae Simeon, monachus Dunelmensis, apud Seldenum p. 75 editionis Londinensis, cui, ut testatur praefatio, hoc opus plurimum debet.

Horum auctoritate nunc satis abundeque evincitur, Hildam natione fuisse Anglam, et in coenobio Streanesheale a se constructo sacris virginibus praefectam, ibique eo praesulae munere usque ad mortem defunctam, eodemque in monasterio sepultam, ossa tamen deinde propter Danorum excursiones Glasconiam translata. Quibus rebus evenit ut ex solis locorum [Col. 0949A] rationibus id probare queamus, Hildam omnino diversam esse a Roswitha nostrate. Illa enim fuit Angla et sacerdos magna in Streoneshalch, vel, ut alii nominant, Streonesheale, monasterio in comitatu Eboracensi sito, haec vero fuit natione Germanica, gente Saxonica, virgo sacerdos, vulgo monialis, in coenobio Gandersheimensi, ubi ab adolescentia bonas artes didicit ductu Richardis et antistitis virginis Gerburgae, quarum discipula fuit Roswitha, ut ipsamet in praefatione in Historiam beatae virginis Mariae testatur. Praeterea nunquam legitur quod Roswitha eadem fuerit quae Hilda. Quare recte asserit Georgius Fabricius Originum Saxonicarum lib. II: De Roswitha poetria rectius gloriantur Saxones quam Angli; nam Laurentium Humfredum, suae eam [Col. 0949B] patriae vindicantem, non audimus, neque ferimus. Cum quo conspirat Gerardus Joannes Vossius lib. II, c. 41, De historicis Latinis qui ita pronuntiat: Nam Humfredus et locis et temporibus refellitur, cum Hilda Angla fuerit in monasterio Herethow, atque anno Christi decesserit 680, regnante in Northumbria Egfrido, quemadmodum constat ex Beda lib. IV Historiarum, cap. 23. Praeterea neque quopiam in loco legitur quod Hilda pervenerit in Germaniam, ibique bonas artes didicerit, quippe quae tum temporis apud nos ferme exoleverant, et magis in Anglia quam apud nos in obscuro isto saeculo excolebantur. Accedit quod illis temporibus, quibus vixit Hilda, nondum Gandersheimense monasterium fuerit conditum, quippe quod a Ludolpho, Saxonum duce, persuasione [Col. 0949C] ejus conjugis Odae, A. C. 842, in honorem sanctorum praecursoris Joannis Baptistae ac protomartyris Stephani, fundatum, anno vero Christi 852 a S. Altfrido, quarto Hildesheimensium episcopo, consecratum et dotatum, testimonio Casparis Bruschii et Gabrielis Bucelini legimus. Verum, si verba diplomatis fundatoris Ludolphi inspicio, haec aliud significare mihi videntur. Hujus enim auctoritate constat primam hujus monasterii sedem loco Brunteshusen, hodie Brunshusen, fuisse affixam, deinde propter locum nimis angustum ab eodem Ludolpho, consentiente ejus conjuge Oda, mutatam esse, et celebriori aedificio ad Gandam amnem, non procul Brunshusio distantem, in honorem Anastasii et Innocentii pontificum constructo, translatam, ubi hodiernum [Col. 0949D] conspicitur vetustissimum istud propter Gandam monasterium. Quod vero spectat annum fundationis, fateor quidem illum in diplomate non esse expressum, haud tamen difficulter, si conjecturis non inanibus standum, definiri posse. Si enim anno 853 Romam profectus est Ludolphus, idque iter post inchoatum a se monasterium suscepit, in eam sententiam adducar ut credam annum fundationis ad annum Christi 852 referri oportere. Diploma hoc exstat apud Bodonem, cujus libellus tom. II Rerum Germanicarum Meibomii continetur. Idem hoc diploma proxime Leuckfeldius, in antiquitatibus Walckenredensibus, ex tabulario Gandersheimensi denuo recensuit emendatiusque edidit. Verba ejus haec [Col. 0950A] sunt: Quia scriptum est: Pretium animae viri divitiae ejus, idcirco ego Lutholphus, dux Saxoniae, notum esse cupio omnibus Christi fidelibus, tam praesentibus quam futuris, quod ego post inchoationem monasterii puellarum, quod divina inspiratione commonitus, simulque dilectae conjugis meae Odae svadela inductis, in honorem praecursoris Stephanique protomartyris in Brunnistashusen aedificare coepi, litteris domini nostri Luodoveici Romanorum regis invictissimi ad sanctissimum Sergium papam acceptis, cum praedicta conjuge mea, anno Dominicae Incarnationis octingentesimo quinquagesimo tertio, indictione prima, Roma ibi, et in praesentia ipsius summi pontificis praenominatum monasterium, et omnem proprietatis meae haereditatem, quam habui, videlicet Gandersemia marcu, [Col. 0950B] et Aluunge marcu et Ruderinge marcu et Dengdiamarcu et Lachtiandorpmarcu et alia loca plurima cum familiis utriusque sexus apostolorum principi pro remedio animae meae, et eorum simul, quibus debitor exstiti, in jus et proprietatem integraliter tradidi, etc. Cum autem divina cooperante gratia prospere domum rediissemus, gratanter a sancto collegio recepti, eumdem locum sacro puellarum coetui videntes nimis angustum in quadam silva haereditatis nostrae, juxta fluvium Gandae, qui alio nomine Echtterna nuncupatur, anno ab incarnatione Domini 856, indictione quarta, ecclesiam in honore praedictorum confessorum non longe a loco priore, celebriori aedificio construximus. Hanc meam conjecturam praeclare confirmat Catalogus episcoporum Hildenesheimensium, sumptus [Col. 0950C] de Chronicis Eggehardi, Vragiensis abbatis, ad Egbertum Corbeiensem, cum commemorat monasterium in Brunethusen anno 852 conditum, Gandersheimense vero quarto post haec anno, hoc est anno Christi 856, inchoatum. Ita enim fatur: Altfridus anno Domini 852 cum Ludolpho primo duce in Brunetshusen, et quarto post ha ec anno in Gandesheim virginum coenobium inchoavit. Exstat hic catalogus apud Leibnizium, in libro De scriptoribus antiquitatum Brunswicensium. Idem docet Engelhusius, sed annos omittit, asseritque primo sanctimonialium in Brunteshusen coenobium fuisse aedificari coeptum, anno autem quarto post id in Gandersen exstructum. Testimonia Engelhusii legi possunt in libro ejus, cui [Col. 0950D] titulus est: Vitae ex celsissima serenissimorum ducum Brunswicensium domo oriundorum, qui insertus est Maderi Antiquitatibus Brunswicensibus, p. 24; tum in Chronico ipsius, quod pariter ex mss. codicibus primum edidit Maderus, p. 170. Quare mea sententia est emendandus Joannes Justus Winckelmannus in Notitia veteris Saxo-Westphaliae ita statuens: Bruno dux Saxoniae coenobium in Brunshusen exstruxit. In eo etiam fallitur Engelhusius, quod coenobium in Brunteshusen in honorem Anastasii et Innocentii praesulum putaverit aedificatum, cum tamen Joanni Stephanoque id dicatum fuerit. In hoc monasterium Gandersheimense etiam postero tempore, consensu imperatorum et pontificum nonnulli canonici introducti sunt, qui hoc jure etiamnum, etsi tanto numero [Col. 0951A] non gaudent. Nam testimonio doctoris Jacobi Andreae, in oratione de principum officio in collegiis monasticis tuendis et studiis litterarum fovendis, anno Christi 1571 Tubingae habita, legimus, quod memoratum coenobium Gandersheimense 24 virgines, canonicos 12, cum vicariis 8, complexum fuerit, omnes tamen jurisdictioni et obedientiae abbatissae et decanissae obnoxios. Caeterum et de Gandersheimio id observari par est, quod serenissimus Julius, Brunswicensium dux, hunc locum propter litterarum studia, quae ibidem semper culta atque in ipsa barbarie conservata sunt, maximi fecerit, ejusque amore adeo captus fuerit, ut eo tempore quo sacra emendarentur, hunc paedagogio exornaret. At enimvero cum postea observaretur paedagogium hoc [Col. 0951B] illustre non satis commodo loco situm, sed silvae Hercyniae proximum multis aquarum eluvionibus et inde evenientibus periculis obnoxium esse, sic eidem serenissimo duci Julio visum fuit, illud transferre Helmstadium, ubi postea privilegiis auctum academiae dignitate cohonestatum est. De quo Joannes Caselius in scripto quodam, quod in nuptias herois Henrici Julii Guelfii et heroinae Elisabethae Cimbricae confecit, ita pronuntiat: Igitur ad rivulum cui Gannae nomen, primas academiae lineas duxit, etc. Teneros enim surculos e Gandesinis hortis in valles Helmianas transtulit, ut idoneo solo in justam arborum proceritatem surgerent, fructusque ipsae ferrent reipublicae speratos multiplices. Eo loco porticus disputantium condidit, plures [Col. 0951C] litterarum magistros accivit, doctoribus bonas mercedes decrevit, praemia addidit, etc. ut verbo dicam, universitatem litterariam novam omnibus rebus fundavit. Nec aliter sentit Meibomius in Chronico Riddagshusano, p. 391: Aperuit, inquit, idem princeps illustre paedagogium in antiquissima, adeoque prima, si qua annalibus nostris fides, urbe Gandesia, ad Gandam fluvium, non procul ab Herciniis montibus sita, etc. Migrante paulo post Gandesia, ad Elmum Gymnasio isto, Windruvius cum commilitonibus suis eo se deportavit. Translationis hujus me adolescente haec ferebatur causa: Gandesium situm, ut dixi, ad radices saltus Hercinii initium veris liquescente nive et aqua copiosa ex editis montibus delabente, eluvionibus subinde infestabatur: ita, ut libri et supellex [Col. 0951D] litteraria tam docentium quam discentium periclitarentur, etc. Praeterea remotius erat Gandesium a meditullio Saxoniae, et quasi in angulo sive secessu positum, unde minus frequentari putabatur. Helmaestadium vero, praeterquam quod inter Magdeburgum et Brunswigam, urbes amplas et populosas, loco fere intermedio eoque aperto et salubri situm est, vicinas habet concurrentes regiones, ducatum Brunswicensem et Lunaeburgensem, archiepiscopatum Magdeburgensem et dioecesin Halberstadiensem.

Porro Humfredi instituto et temporum rationes repugnant, ac documento est locus Bedae ante memoratus, qui satis indicat Hildam decessisse anno Christi 680, atque adeo saeculo septimo in vivis esse [Col. 0952A] desiisse. Idem docet Chronicon Saxonicum antea memoratum, cujus verba interpres Latinus ita reddidit: Hoc anno 680 indixit Theodorus archiepiscopalem synodum in Haethfelde, ut (errores circa) Christi fidem corrigeret. Et eodem anno decessit Hilda, abbatissa in Streoneshale. Contra vero poetria Saxonum Roswitha, Gandersheimensis monialis, trecentis post annis florere coepit. Claruit enim illa sub Ottone II, ut constat ex ejus praefatione ad Ottonem II, hoc est, ut ait Dupinius in Tabula chronologica auctorum ecclesiasticorum ad saeculum X, anno Christi 973, quamvis id tempus, quo maxime floruit, Onuphrius, Gerardus Joannes Vossius et Gottfr. Olearius, Oudinus, ad annum Christi 980, contra Antonius Possevinus ad annum Christi 990, rejiciant. Quo spectant [Col. 0952B] et legendi sunt Coccius De signis ecclesiae S. X; Canisius in Chron. Eccles.; Jacobus Gaulterius in Tabula Chronograph. status Ecclesiae catholicae. In qua praefatione, quod obiter notandum, Ottonem I cum Davide, filium Ottonem II cum Salomone contulit, haud fallente futurae felicitatis indicio, ut acceptam a patre gloriam in immensum deinceps augeret, nisi praematura morte ereptus fuisset. Decessit enim Otto II in flore aetatis, ipsoque aetatis tricesimo anno, bello quod infeliciter in Italia gesserat, instaurando intentus, Romae anno Christi 983 in porticu divi Petri sepultus. Corpus deinde translatum est in basilicam novam. Attinet huc legi Chronicon Cassinense lib. II, c. 9; Aringhus Rom. Subterran. lib. II, c. 9, p. 173. Utrum aegritudine animi an veneno [Col. 0952C] sublatus sit multi dubitant, certe Italia patri Augustum decus, filio et nepoti exitium attulit, nec melius sinceriusque cum successoribus actum fuit.

Verum ab his rationibus discessionem facit Joannes Trithemius in libro De scriptoribus ecclesiasticis inscripto, et 1601 a Marquardo Frehero cum aliis edito, quippe qui Roswitham monialem Gandersheimensem, ad tempora Leonis IV pontificis, sive paulo post ad annum Christi 860, refert, p. 178. Ait enim ibidem: Coaetanea Joannis Anglici fuit, vel, ut alii scribunt: Coaetanea Joannae Britannae fuit, quorsum legi debet Lilius Gregorius Gyraldus tomo II Operum, dialogo 5, De poetarum historia, editionis novisimae, quam exhibet Joannes Jensius. Tum Paulus Colomesius in animadversionibus ibidem recte docet [Col. 0952D] hac in supputatione falli Tritheimium, pariterque monet se plura et haud vulgaria de hac Joanna Britanna scripsisse in suis opusculis et miscellaneis historicis. Contra vero, si seriem, quem ibidem ordinat Trithemius, spectamus, Roswitham inter illos scriptores retulit, qui post annum Christi 1000 floruerunt, eoque nomine plures scriptores ejus sententiam secutos in errorem induxit. Hunc neque Carolus Dufresne in Indice seu Nomenclatore scriptorum mediae et infimae latinitatis, quem suo Glossario praemisit, evitare potuit, cum ibidem p. 146 ait: Roswitha sanctimonialis in Saxonia vixit circa annum 1120. Addit porro, Dufresnius, ejus opera seorsim edita, forte dicere voluit, conjunctim edita. Panegyricus [Col. 0953A] enim Roswithae, qui solus seorsim editus est, ut sub finem hujus praefationis indicatur, opera ejus non comprehendit. Iterum ab his rationibus discedit Trithemius, plane sui fortasse oblitus, et alias prioribus contrarias supputationes instituit in Chronico Hirsaugiae tom. I Annalium, quandoquidem ibi Roswitham ad annum Christi 971 ponit, et recte saeculo decimo eam ascribit. Quamvis vetus Trithemii editio imperfecta hujus Chronici, a Marquardo Frehero Francofurti 1601 evulgata, unius anni differentiam constituat, ac ponat annum Christi 970, pariterque eumdem annum 970 in Catalogo illustrium virorum numeret, repetatque p. 129. Quare mirari subit plane sibi non constitisse Trithemium, rationesque temporum omnino conturbasse, et errorem errore [Col. 0953B] cumulasse, ac Roswitham mox ad saeculum IX, mox ad saeculum X, mox ad principium saeculi XII, retulisse. Attamen non desunt qui Trithemium ab hoc errore vindicare student, inter quos inprimis nominandus est Antonius Possevinus in Apparatu bibliothecae sacrae, vir equidem doctus, at gravi censurae obnoxius, qua eum notavit David Biondellus in Pseudo-Isidoro, Baronii exscriptorem nominans, licet cum eo mitius egerint Valerius Andreas Desselius, in praefatione ad Bibliothecam Belgicam, et Daniel Georg. Morhosius in Polyhist., cap. 16. Hic enim Possevinus existimat non haec talia ignorasse Trithemium, quod Roswitha nostras saeculo decimo floruerit, et vix credendum sit tales et tam absurdas temporum rationes ab eo esse initas, [Col. 0953C] contra potius statuendum videatur, ab alieno homine imperito vel impostore eas, verbis aliquando nonnullis additis, his locis insertas fuisse. Fatur Possevinus in Apparatu sacro ita: Alterius potius quam Trithemii esse opinor. Impostores enim nostri temporis hujus modi multa in scriptis catholicorum doctorum inseruerunt, etc. Quod in Tritheimii secunda editione ejusdem libri De scriptoribus ecclesiasticis fecerunt, eaque inseruerunt quae Trithemius nunquam cogitaverat. Gerardus Joannes Vossius De historicis Latinis lib. II, c. 41, eumdem Tritheimii errorem observavit, sed pariter ipsum ab erroris suspicione liberavit, et, ab homine temporum parum intelligente adjecta esse arbitratur. Verba Vossii haec sunt: Neque hoc nescivit Tritheimius, etc. Illud tamen hic angit Vossium, [Col. 0953D] quare Roswitham Tritheimius inter scriptores qui post millesimum et centesimum annum floruerunt, referat, sed ad haec respondere expeditum est, quod Tritheimius, in Catalogo illustrium virorum non exacte observet ordinem temporum, atque aetates scriptorum secundum annos non semper supputet.

Igitur speciosius magis quam verius fecisset Humfredus si Hereswitham, natione Anglam, Annae regis orientalium Anglorum conjugem, cum Roswitha nostrate confudisset. Forte, ob aliquam nominis cognationem plures applausores invenisset, quibus id persuadere et credulos in errorem inducere potuisset. Nam vivente marito, et eo quidem consentiente, in Galliam discessit conjux Hereswitha [Col. 0954A] Angla, ibique in aliquod monasterium, cujus nomen scriptores tacent, intravit. Quae vero apud Mabillonium in Saeculo II Benedictino, in elogio S. Theoledchedis, ad hoc institutum pertinentia leguntur, lubrico nituntur fundamento, nec tanti sunt ut me in ejus sententiam adducere possint. Rectius utique contra Mabillonium est statuendum quod Hereswitha Angla non facta fuerit monialis monasterii Calensis in Gallia siti, et, fide Sammarthanorum fratrum in Gallia Christiana, a diva Bathilde, Clodovei II regis conjuge, fundati; neque Jotrensis monasterii, pariter in Gallia siti, atque a S. Adone, B. Audoeni fratre, conditi; neque Jotri sepulta, ut praeclare demonstrat Antonius Pagi in Critica Baroniana adversus Mabillonium, tom II, ad [Col. 0954B] annum Christi 680, qui ea occasione errorem Bedae emendat, aliud in Gallia monasterium pro Calensi monasterio sumentis. A Beda deceptus est etiam Matthaeus Westmonasteriensis, cum ad annum Christi 680 scribit Hereswitham praedictam monialem fuisse Calensis monasterii, quod tamen temporum rationibus plane non congruit. Docent enim eae quod Hereswitha Angla ante annum 647 virgo sacerdos facta fuerit, quo tempore Calense monasterium nondum constructum erat. Ut vero ad Hildam redeam, id admonendum erit hanc quidem in Galliam iter meditatam fuisse, sed eo nunquam pervenisse vel potius semper in Anglia mansisse, quanquam huic sententiae repugnat Henricus Meibomius senior in Vita Roswithae, existimans Hildam in coenobiis [Col. 0954C] Britanniae ac Galliae annos tres et triginta confecisse. At enimvero si verba Bedae propius inspicio, contrarium docent, et contra Meibomium comprobant Hildam nunquam in Galliam intrasse. Tota rei difficultas sita est in his verbis, in praefata provincia retenta est, quae ita explicanda arbitror, ut de Anglia orientali intelligantur, atque adeo Bedae sensum, obscurum hoc in loco, hunc esse affirmo, quod Hilda ex patria Northumbria migraverit in Angliam orientalem, cum ibi de itinere, in Galliam ad sororem Hereswitham suscipiendo, cogitaret, per annum mansisse, quoad ab Aidano, Lindisfurnensi episcopo, in patriam Northumbriam revocaretur. Sed enim sanctae virginis consilium proficiscendi extra Britanniam successu caruit, quandoquidem [Col. 0954D] verba Bedae aliam interpretationem recipiunt, utpote non asseverantis, sed tantum commemorantis, illam retentam esse in praedicta, id est in eadem provincia, quae sane fuit Anglorum orientalium provincia, de qua Anglo-Saxonicus presbyter locutus fuerat, neutiquam vero in Gallia, quam idem ille antea provinciam non dixerat. Pro mea sententia stat Matthaeus Westmonasteriensis ad annum 680, qui his utitur verbis: Anno gratiae 680 Hilda abbatissa, cum in habitu sanctae religionis apud Streneshalh XXXIII annis vitam duxisset, de mundo migravit ad Dominum. Haec autem virgo beatissima, cum esset de stirpe regis Eadwini generosa, et ad praedicationem beati Paulini ad fidem conversa, postea, relicto [Col. 0955A] habitu saeculari, proposuit transferre se ad monasterinm Calae, ubi soror ipsius Hereswita, mater Aeldulphi, regis orientalium Anglorum, Deo feliciter militabat. Sed retenta est a praesule Aidano, et facta abbatissa, ad Hertesey, et post in monasterio Strenefhalh appellato, quod ipsa fundaverat, etc. Tum suffragatur huic sententiae nostrae Antonius Pagi, in Critica Baroniana, tom. III, ad annum Christi 680, Matthaei Westmonasteriensis sententiam gravibus confirmans argumentis. Inter alia Pagi sic ait: Quisquis enim attente totum Bedae locum supra recitatum legerit, intelliget Bedam nihil aliud indicare quam Hildam ex Northumbria patria sua in Angliam perrexisse; et in ea, cum de profectione in Galliam suscipienda cogitaret, per annum mansisse, donec [Col. 0955B] revocata est ab Aidano in patriam seu in Northumbriam. Propositum igitur peregrinandi extra Britanniam exsecutioni non mandavit Hilda, cum illud Beda non affirmet; imo scribat, illam retentam esse in eadem provincia, ideoque in provincia orientalium Anglorum, de qua locutus fuerat, non vero in Gallia, quam Beda antea provinciam non appellarat.

Quod nunc attinet ad Roswithae nostratis morum doctrinaeque magistras, habuit illa plures, sed duas inprimis nominat, quibus omnia refert accepta, easque summis ornat elogiis, et, ut perpetua harum memoria feminarum ad omnem posteritatem perveniat, in praefatione, in opera sua versibus conscripta, graviter expressit. Verba haec sunt: Primo sapientissimae, atque benignissimae Rikkardis magistrae, aliarumque [Col. 0955C] suae vicis instruente magisterio, deinde, prona favente clementia regiae indolis Gerbergae, cujus nunc subdor dominio abbatiae, quae aetate minor, sed, ut imperialem decebat neptem, scientia provectior, aliquot auctores quos ipsa prior a sapientissimis didicit, me admodum pie erudivit. Atque ita constat posteriorem magistram Garburgim, aliis Gerbirgam, fuisse antistitam, vulgo abbatissam, in hoc coenobio, quod sane de priori non dici neque ex verbis memoratae praefationis colligi potest. Nihilo tamen secius nonnulli reperiuntur qui priorem Roswithae magistram Richardim abbatissam pariter hujus coenobii fuisse ferant, haud alio nixi fundamento quam quod in hac praefatione antea nominata ponunt. Sed his non applaudo, verum potius in partes negantium [Col. 0955D] eo, reorque Richardim, vel, ut alii appellant, Rikkardim hujus monasterii fuisse monialem, nunquam vero ad abbatissae dignitatem evectam. Ex verbis memoratae praefationis hoc tantum concludere licet, quod Richardis sapiens doctaque virgo fuerit vixeritque in monasterio, atque docuerit Roswitham, non tamen ideo Richardis abbatissa statim vocari potest, cum id virgini quoque sacerdoti conveniat, tum etiam in quod caput rei est, nusquam commemoretur. Series abbatissarum Gandesheimensium, quam ex syntagmate Bodonis collegi, haec est:

    I. Hathumoda, aliis Habundis.
    II. Garburgis I, aliis Gerbirga.
    III. Christina.
    [Col. 0956A] IV. Hroswita.
    V. Luthgardis I.
    VI. Windelgardis.
    VII. Garburgis II. (Sub hac Garburgi Roswitha nostra monialis vitam egit ac claruit, eidemque poema suum dedicavit.)
    VIII. Sophia.
    IX. Adelheidis I.
    X. Beatrix.
    XI. Adelheidis II.
    XII. Frederuntha.
    XIII. Agnes I.
    XIV. Adelheidis III.
    XV. Berta I.
    XVI. Luthgardis II.
    [Col. 0956B] XVII. Adelheidis IV.
    XVIII. Adelheidis V.
    XIX. Mathildis.
    XX. Berta II.


Verum hic nulla abbatissa comparet quae Richardis nomine sit insignita, et illorum temporum, quibus Roswitha monialis Gandesheimensis vixit ac claruit, aequalis. Nec vero hoc tale Richardis nomen reperitur in serie harum abbatissarum, quae exstat apud Gabrielem Bucelinum, et multis locis a priori diversa est in parte II Germaniae topo-chronostemmato graphicae sacrae. Series abbatissarum secundum Bucelinum haec est:

    I. Habundis
    II. Gerbirga I.
    [Col. 0956C] III. Christina.
    IV. Rodeswinda.
    V. Wendelgarda.
    VI. Gerberga II. (Sub qua, ut ait Bucelinus, claruit monialis ejusdem coenobii doctissima, cujus insignia exstant praeclari ingenii monimenta historica et poetica.)
    VII. Sophia.
    VIII. Athelheides I.
    IX. Bertha.
    X. Loicardis.
    XI. Atelheides II, etc.


Certum igitur apud me est Richardin, sive Richardam, non in abbatissarum Gandesheimensium, sed monialium, numero esse reponendam. Id tamen [Col. 0956D] fateri me oportet, harum talium seriem primarum illius monasterii abbatissarum, quae apud Bucelinum legitur, mutilam, et ex Bodonis Chronico supplendam pariter ac emendandam esse. Eumdem Bucelini ordinem habet et Gaspar Bruschius, in centuria 1 monasteriorum Germaniae praecipuorum, p. 66. Sed ultro fatetur eum esse imperfectum. Idem est ille Bruschius, quem plagii accusavit Lazius, et a Francisco Guillimanno, in Chronologia episcoporum Argentoratensium, saepe iterumque notatus est, et quidem ex tabulis veris ac primis quibusque monumentis. De ejus morte refert Christianus Matthiae, Theatr. histor. p. 1030, misere periisse sclopo trajectum in Francia orientali.

[Col. 0957A] Laudat merito hunc monachum, Bodonem, Henricus Meibomius in notis ad eumdem, et Chronicon ab eo ad annum usque 1550 continuatum fuisse, recte affirmat, etsi quaedam illius operis portio, ut antea admonui, temporum injuria intercidit; et vero id quod etiamnum exstat, non ultra productum legitur, quam ad tempora abbatissae Bertae II, quippe quae anno Christi 1223 ad hanc dignitatem pervenit. Nec tamen omnia probat Meibomius, praesertim ea quae de principibus Saxoniae tradit, neque in eo consensit cum Bodone in Chron. saepius allato, quod hic fidem faciat Windelgardim abbatissam Gandesheimensem, ecclesiam extra oppidum in memoriam B. Virginis a se dedicatam, exstruendam curasse, atque adeo fundatricis titulum promeruisse, quam postea [Col. 0957B] Gerburgim in coenobium Benedictinum convertisse, 30 hominibus locum peraptum reddidisse. Sic enim fatur Bodo apud Meibomium tom. II, p. 491: Windelgardis ecclesiam extra oppidum in honorem Deiparae Virginis aedificavit, quam et benedixit Deoque dicavit. Idem apud Meibomium, p. 494: Ecclesiam illam extra oppidum, quam domina Windelgardis aedificari fecit, in coenobium virginum ordinis divi Benedictini illustrissima domina Garburgis, hujus nominis secunda, convertit. At enimvero contradicit huic Meibomius in notis ad panegyricum Roswithae, et potius statuit hujus ecclesiae fundatricem fuisse Gerburgim II, abbatissam Gandersheimensem, Henrici Rixosi, ducis Bavariae, filiam, et Henrici Hezelonis, itidem Bavariae ducis, sororem, [Col. 0957C] et recte id probat ex diplomate confirmationis Ottonis II imperatoris, aperte in eo id asseverantis. Verba diplomatis haec sunt: Noverit omnium fidelium nostrorum, tam praesentium quam futurorum, industria, qualiter neptis nostra Gerbirga nominata, Gandersheimensis coenobii abbatissa, quoddam ibi monasterium, in superiore plaga civitatis situm, penitus a fundamento construere in honore sanctae Mariae, ob coelestis gaudii spem, proponens voluntate sanctimonialium suarum, ibidem prius manentium, constituit, illucque triginta sanctimoniales in divini servitii collegium aggregavit. At chronicon Hillesheimense Jacobi Reutelii, apud Christianum Franciscum Paulini, ab hac Meibomii sententia iterum recedit, et eam, quam Bodo fovet, sententiam, tuetur. [Col. 0957D] Verba  9 haec sunt: Sighardus, aliis Gebhardus, consecravit Windelgardim, abbatissam Gandesheimensem, quae ecclesiam extra oppidum in memoriam B. Virginis exstruxit, a se dedicatam. Haud eo secius Joannes Georgius Leuckfeldius hunc monachum Bodonem laudibus prosequitur, ejusque singularem industriam commendat, inprimis, quod tabularium Gandersheimense inspexerit ac pervolutaverit, litteras item fundationis, donationis et diplomata immunitatis ac privilegia cognitu necessaria in Chronicon referre voluerit. Neque sic tamen ejus reprehensionem effugere potuit, propterea quod multum in describendi industria desiderat, cum prima et authentica concessionum instrumenta perfunctorie [Col. 0958A] consignaverit, et plurimis in locis ab auctoritate tabularum veterum recesserit.

Caeterum nec id hic omittendum est, quod Roswitha nostra monialis minime confundenda sit cum abbatissa Hroswita, quae in praemissa abatissarum serie quarta est in ordine. Nostra enim, de qua hic agimus permansit monialis, et nunquam ad abbatissae dignitatem evecta est. Quare vir clarissimus, Joannes Henricus Boeclerus, in Commentario De rebus saeculi a Christo nato IX et X, in Ottone II, p. 362, corrigendus est, cum ibidem ait: Est hujus temporis etiam Roswid, sive Hroswitha, virgo illustris monialis primo, post abbatissa Gandersheimensis, abbatissam cum moniali confundens, sicut in eumdem errorem inductus est doctor Christianus Kortholtus, [Col. 0958B] c. 3 saec. X, p. 392, in libro qui inscribitur Historia ecclesiastica Novi Testamenti, Rosvitham abbatissam, et Roswitham monialem, unam eamdemque fuisse, ratus. Scribit enim ita: Hisce jungatur Roswitha sive Hrosvita, virgo nobilis, primo monialis, postea abbatissa Gandersheimensis.

His traditis, haud alienum fore puto si ad Roswithae ingenii monimenta, quae gratae posteritati reliquit, enumeranda deinceps accedam. Reliquit enim virgo religiosa varii argumenti scripta, et mox Vitas martyrum et sanctorum, mox comoedias, in aemulationem Terentii, illibatam virginitatem suadentes, mox Historiam Ottonis Magni conscripsit. Plura scripsit, sed vel temporum injuria deperdita, vel subrepta. Testis hujus rei, omni exceptione major, [Col. 0958C] est Henricus Bodo, monachus Clusensis, in Syntagmate suo, p. 452, apud Meibomium, cum ibidem mentionem faciat poematis cujusdam de constructione monasterii Gandesiani, a Roswitha nostrate conscripti. Verum hoc, ut recte tradit Meibomius, non exiit in lucem, neque id hodie reperitur in coenobio Gandersheimensi, ut refert vir reverendus, Joannes Georgius Leuckfeldius in Antiquitatibus Walckenredensibus, quae sermone Germanico proxime prodierunt, pag. 243. Ante quem Chronicon Walckenredense, sive Catalogum abbatum, Latine edidit Henricus Eckstormius, qui prodiit Helmstadii 1617. Porro memoratus Leuckfeldius tradit, a monachis vicini monasterii Clusae, ordini Benedictino sacro, [Col. 0958D] quantum conjectura assequi licet, illud esse subreptum et alio translatum, eo praesertim tempore quo Julius, Brunswicensium dux, anno Christi 1568 doctorem Jacobum Andreae, religionis emendandae causa, ea in loca misit, repugnante licet abbatissa coenobii Gandersheimensis, Magdalena de Columna. Monachi enim Clusenses, de instituto Julii ducis commoniti, metuque novae mutationis perterriti, optimas quasque res suas atque monasterii tabulas collegerunt, atque aliorsum transportandas curarunt. Quo factum est ut praedictum Roswithae poema, quod paulo ante a Bodone, monacho Clusensi, impetratum et extra monasterium Gandersheimense utendi gratia ei fuit concessum, idem fatum subiret. At quo delatum fuerit vix cuiquam constat, et docti [Col. 0959A] jacturam illius merito queruntur [(1) 1Kb] . Quam in sententiam legi attinet pacta anno Christi 1571 inter serenissimum ducem Julium et abbatissam Gandersheimensem in capite religionis conventa. In his enim fidem obligavit antistita se, pro eo quod habeat, jure, velle injungere abbati Clusensi et ejus monasterii sodalibus, omni ut studio curaque in id incumbant ut antiqua monasterii instrumenta et concessionum tabulas bona fide restituant, et monasterio denuo inferant; sed voto non respondit eventus. Eam quoque in rem legere juvabit excellentissimum Wilhelmum Ernestum Tenzelium, virum in hoc studiorum genere versatissimum, in Actis menstruis.

Nec id hic reticeri debet, quod proxime vir quidam [Col. 0959B] clarissimus ex Francia orientali per amicum me certiorem fecerit, asservari in monasterio Riddagshusano aliquem Roswithae libellum, hactenus ineditum, quem ut usibus meis mutuarer, atque operi quod sub manu est adderem, ultro me commonefecit. Ego, qui nihil aliud quaero nisi ut de republica litteraria aliqua saltem ex parte bene videar mereri, omni studio curaque in id incubui ut ejus inspiciendi describendique facultas mihi daretur, sed spe mea frustratus sum. Nam ad litteras meas, ejus rei causa scriptas, hoc responsi loco accepi, nihil ejusmodi in Riddagshusano monasterio reperiri, inspectis licet et pervolutatis tabularii schedis.

Porro Casimirus Oudin, in Supplementis de scriptoribus a Bellarmino omissis, p. 331, et L. Elias [Col. 0959C] Dupinius, in nova Bibliotheca auctorum ecclesiasticorum, idiomate Gallico conscripta, tom. VIII, Roswithae nostrati attribuunt Itinerarium S. Willibaldi primi, Eistettensis episcopi, prout Surius illud, ex Canisii tom. IV Antiquar. Lect. transcribens, exhibet in Vitis sanctorum, ad mensem Julium, sigillatim ad annum 750, et apud Joannem Mabillonium legitur Saeculo III Sanctorum ordinis divi Benedicti, tomo II. Inscriptio hujus Itinerarii ita se habet: Itinerarium S. Willibaldi, episcopi Eistettensis, a consanguine ipsius sancti, sanctimoniali Heidenheimensi, scriptum. Altera autem Vita hujus Willibaldi, quae apud Mabillonium exstat, saec. III, p. II, non hanc sanctimonialem Heidenheimensem, sed alium [Col. 0959D] anonymum, agnoscit auctorem. Praeterea virgini religiosae Roswithae, praedicti scriptores, Oudinus et Dupinius, Vitam S. Wunibaldi, primi abbatis Heidenheimensis, ut hujus auctori, assignant, prout ea legitur apud Henricum Canisium in tomo IV Antiquarum Lectionum, ubi testatur se Vitam S. Wunibaldi, quamvis incultam et obscuram, et vitiis scatentem, ita, sicuti in monasterio Rebdorffendi, prope Aichstadium, ea legitur, descripsisse. Ex Canisii tomis hanc transcripsit Laurentius Surius, et libro suo, qui nomen, De vitis sanctorum probatis, praefert, ad mensem Decembrem, et ad annum 740, inseruit, neque tamen id diffiteri potuit, se aliquibus in locis, ut ipse loquitur, vitiis stylum mutasse, quemadmodum [Col. 0960A] ibidem in margine videre est. Inscriptio hujus vitae haec legitur: Vita S. Wunibaldi abbatis, a sanctimoniali Hildenheimensi scripta, etc.

Verum Oudinus et Dupinius vehementer falluntur. Nam in locis modo allatis nunquam Roswithae fit mentio, nedum memoratur ibi ejus nomen, neque id Canisius et Surius, aliud edocti, affirmant, sed potius ex Itinerario S. Willibaldi, et ex Vita S. Wunibaldi, probari potest ab una eademque virgine sanctimoniali Heidenheimensi, illorum temporum aequali, quae a nonnullis Hildenheimensis scribitur, has commentationes esse confectas, id quod vel hoc argumento constat, cum in Vita S. Wunibaldi haec verba legantur: Post haec itaque, cum sagax ille votiva voluntatem adimplere optabat desideria, statimque, [Col. 0960B] Domino dispensante, ad optatum et desideratum inchoaverit iter, et, sicut in alia fratris ejus textura, subtilius intimando enarravimus, et nunc iterando rememoramus, etc. Quidam hujus studii periti per hanc sanctimonialem intelligunt ipsam S. Walpurgam, atque, adducti inprimis Adelberti, abbatis Heidenheimensis, auctoritate, statuunt, S. Walpurgam de rebus gestis fratrum suorum Willibaldi et Wunibaldi commentaria scripsisse. Verba Adelberti in praefatione ad Eberhardum, episcopum Bambergensem, apud Jacobum Gretserum, p. 320, haec sunt: Quicunque ergo genus et vitam S. Willibaldi et Wunibaldi voluerit agnoscere, ex scriptis S. Walburgae virginis, quae germana soror eorum erat, pleniter poterit ediscere. Huic sententiae etiam suffragatur [Col. 0960C] Medibardus, in Rhythmis de S. Walpurga ita commemorans: Superstes utrique fratri, utriusque breviter, sed veraciter, conscripsit Vitam insignissimam. Ubi tamen Philippus, tricesimus nonus episcopus Eistettensis, De divis tutelaribus ecclesiae Eistettensis, quem commentarium Jacobus Gretserus in lucem primus emisit, Medibardum notat, et hunc errore lapsum esse commemorat propterea quod S. Warpurgam utrique fratri superstitem fuisse enarrat. Deinde dubitat Gretserus in observationibus in Philippi episcopi Commentarium: Utrum, sicut ejus verba habent, Adelbertus Hodoeporicon et historiam Willilbaldinam, quae tomo IV Canisiano exstant, significet, eaque a S. Walpurga conscripta [Col. 0960D] crediderit, an alia commentaria ab eadem virgine elaborata viderit, affirmare non habeo. Certe pleraque, si non omnia, quae Adelbertus affert, in Historia Willilbaldina, et in Hodoeporico, inveniuntur; quod Hodoeporicon stylo paululum limatiore anonymus quidam reddidit, recisis nonnulis, ut tom. IV A. L. videre licet.

Ab Adelberto tamen et Medibardo discessionem facit Canisius tom. IV Antiquarum lectionum, returque non Willibaldi sororem S. Walpurgim primam monasterii Heidenheimensis abbatissam, sed aliam virginem sanctimonialem Heidenheimensem, illorum temporum aequalem, Willibaldi tamen consanguineam, et natione Anglam sive Anglo-Saxonem, [Col. 0961A] harum lucubrationum auctorem esse, quae sententia prae reliquis mihi etiam placet. Non autem primus Eistettensis episcopus Willibaldus fuit natione Suevus, neque natione Scotus, etsi posterius D. Oleario in abaco placuit, sed Anglis sive Anglo-Saxonibus annumerari debet, ut recte post Gretserum in observationibus ad Philippi Commentarium cap. 3, judicarunt Oudinus in Supplemento ad Bellarminum, p. 199, et Dupinius tom. IV Novae Bibliothecae auctorum ecclesiasticorum. Quibus et applaudit Caveus in Historia litteraria scriptorum ecclesiasticorum. Neque cum hoc Willibaldo episcopo Eistettensi confundendus est ille Willibaldus qui Vitam S. Bonifacii conscripsit, quae postea ab Othlono, undecimi saeculi monacho, epistolis, actis [Col. 0961B] conciliorum aliisque nonnullis aucta est. Hi enim diversi sunt et a se invicem distingui debent, licet Serrarius, l. III Rerum Moguntiacarum, not. 1; Mabillonius in observationibus praeviis ad Vitam illam, et Cointius in Annalibus ecclesiasticis ad annum Christi 712, n. 12, errore ducti, diversos hos pro iisdem habuerint. Illud tamen hic non queo inficiari, nullum Richardum Angliae regem, qui pater S. Willibaldi episcopi Eistettensis, item Wunebaldi abbatis, et S. Walpurgis, abbatissae Heidenheimensis, fuerit, in serie regum Angliae reperiri, neque ejus nominis regem uspiam in monumentis Anglicis, nedum in Beda, qui accurate regum genealogias recensuit, inveniri. Omitto recentiores Wilhelmum Malmesburiensem, Matthaeum Vestmonasteriensem, [Col. 0961C] Henricum Huntindoniensem, Florentium Wigorniensem, Ethelwerdum et alios, apud quos nulla est mentio Richardi regis, qui ad haec tempora refertur. Verum tamen ego de hujus historiae fide nec quidquam detractum esse volo, etsi dissentiant Munsterus in Cosmographia, Pantaleon De viris illustribus, Martinus Crusius in Suevicis vel potius Volusianis suis Annalibus, Nauclerus, Irenicus, Chronicon Anonymum, anno Christi 1494 Norimbergae editum, item Philippus in Commentario De divis tutelaribus Ecclesiae Eistettensis, tum denique Breviarium Eistettense, ad unum omnes sentientes, Richardum Sueviae ducem fuisse, sed nihilominus assentior Baleo et Gretsero commemorantibus, virum exstitisse Richardum generis [Col. 0961D] dignitate illustrem, et regibus propinqua cognatione conjunctum. Nil tamen obstare putat Petrus Stevartius in notatione tertia praedicti libri, quod scriptores eum praetermittant, cum, si non administratione tamen genere, si non officio tamen titulo, rex fuerit. Praeterea hanc sententiam confirmat Carolus Cointius in Annalibus ecclesiasticis, ad annum Christi 738, n. 5, sed paulo aliter: Vult enim Cointius fuisse subregulum, et probat ex Bedae lib. IV, cap. 12, subregulos fuisse illos qui post Conwalchi regis obitum tantisper occidentali Saxoniae praefuerunt, dum Cedwalla regnum recuperaret. Locus Bedae hic est: Cum mortuus esset Conwalch, acceperunt subreguli regnum gentis, et divisum inter [Col. 0962A] se tenuerunt annis circiter decem. Et paulo post: Devictis atque amotis subregulis, Ceadwalla suscepit imperium. Atque inde judicat Cointius, Richardum nostrum ex illorum subregulorum numero fuisse. Bollandus pariter Richardum regem appellat, apud quem etiam ejus Vita, ex Actis sanctorum Willibaldi et Wunibaldi inprimis confecta, ad diem septimum Idus Februarii legitur, qui dies in fastis ecclesiasticis S. Richardi memoriae dicatus est. Verum ab utriusque sententia recedit Pagius tom. III Crit. Baron. ad annum Christi 750, et S. Richardum non Angliae regem sed nobilem et praedivitem Anglum fuisse tradit, eoque nomine notat Bollandum et Cointium quod se a Baronio in errorem induci passi fuerint, cum tamen Baronius nihil habeat unde id [Col. 0962B] probet, quam ex supposito S. Richardi epitaphio, longe post ejus mortem conscripto, quod fabulae potius quam historiae ascribendum sit. Quem errorem ipsemet Baronius, ut videtur, postea agnovit in appendice ad hunc annum, cum ibidem S. Richardum, non Angliae regem, sed virum genere et rebus clarum nominavit. Quod vero ad Vitam attinet S. Walpurgae, aliis S. Walpurgis, conscripsit eam Wolffhardus, coenobii Hasenrietani ante annos septingentos monachus, quam Canisius postea in lucem, etsi non integram, emisit, inseruitque ejus tom. IV Antiquarum Lectionum, ubi duo tantum libri ex quatuor illis exhibentur. Omnes enim eosque integros, adjunctis tamen Canisianis, Petro Stevartio debemus, cujus cura anno Christi 1616 [Col. 0962C] Ingolstadii prodierunt. Amplo etiam commentario S. Walpurgis Vitam complexus est Philippus tricesimus nonus episcopus Eistettensis, qui apud Canisium exstat tom. IV A. L. Quem Philippi commentarium postea ab anonymo quodam in compendium redactum, primum edidit saepe nominatus Petrus Stevartius, et Vitae atque miraculis S. Walpurgae a Wolffhardo confectis junxit. Rhythmis etiam Vitam S. Walpurgis inclusit Medibardus seu Medingaudus. Praeterea commemorant Centuriatores Magdeburgici, cent. VIII et Josias Simlerus Gesneri epitomator, tum Baleus cent. II Scriptorum Britanniae, S. Willibaldum Vitam et res gestas S. Walpurgis sororis suae memoriae prodidisse, sed haec commentatio si unquam exstitit, vel temporum injuria deperdita est, [Col. 0962D] vel in loco quodam obscuro reposita et squalore obducta delitescit. Quare mirari subit Oudinum et Dupinium eo delapsos esse ut putaverint has Vitas S. Wunebaldi et S. Willibaldi Roswitham nostratem auctorem agnoscere, cum tamen ipsis temporum et locorum rationes omnino repugnent, adeo ut vel solus Tritheimius illos hoc docere potuisset, qui ne verbo quidem in recensendis Roswithae operibus harum Vitarum mentionem fecit: de quo tamen constat, eum sex fere millia codicum librorum mss. veterum maxima cura et summo studio collegisse, ex iisque collectis deinde opus suum De viris illustribus ordinis Benedictini inscriptum, composuisse, prout id apud Bilibaldum Pirckheimerum in dedicatione [Col. 0963A] Fulgentii anno Christi 1519 ad reverendam matrem Pirckheimeriam, editionis Haganoensis, legimus, idemque Memoriae Trevoltianae ad mensem Aprilem anni 1705, p. 312, suo comprobant testimonio. Ecquis enim rerum Germanicarum peritus se persuaderi patiatur, ut credat ex Heidenheimio Gandesheimium exsculpi posse? Omnino enim diversa sunt monasteria, et multum inter se distant. Alterum enim in Francia orientali situm; alterum veteris Saxoniae finibus continetur. Ad prius referri oportet illam sacri ordinis virginem, quae S. Wunebaldi et Willibaldi res gestas conscripsit, neutiquam ad posterius aggregari debet. Igitur monasterium Heidenheimense, quod a Cointio sub finem tomi V in indice posteriori episcopatuum [Col. 0963B] et monasteriorum, etiam Hildenheimium appellatur, non in Saxonia est quaerendum, neque in Thuringia investigandum, ut errore ductus putavit Antonius Pagi, tom. III Crit. Baron. ad annum Christi 725, sed ejus sedes in Franconia constituenda est. Fuit autem Heidenheimium et monachorum et sanctimonialium coenobium, ita tamen ut sanctimonialium monasterium in loco esset qui sejunctus a monasterio virorum erat. Idem monet Marcus Velserus in operibus suis l. V, p. 147. Ait enim ibidem: Frater Villibaldi, Vunibaldus, Heidenheimii virorum monasterium, Valburgis soror feminarum excitavit. Nunc ad jus saeculi redactum.

Sequitur, benevole lector, ut exponam instituti mei causam, quamobrem denuo edendorum Roswithae [Col. 0963C] Operum laborem susceperim, cujus praecipue haec summa fuit quod eo nomine publice a viro quodam, cujus apud me auctoritas valet, nobilissimo invitatus fuerim, existimante dignum fore laborem, si Roswithae, virginis Saxonicae, opuscula, quae ante ducentos et plures annos, sigillatim anno Christi 1501 (non 1505, ut vir inclytus putavit in introductione ad librum proxime editum, cui titulus est Collectio Scriptorum Rerum Brunswicensium), a Conrado Celte Norimbergae edita sunt, et nostratibus in regionibus jam vix cognita, denuo recudenda curarem, et ab inficeto scribendi more repurgarem. Quod ut consilium inirem, operis jucunditas me induxit maxime, cum intelligerem institutum hoc mihi, in antiqua Saxonia nato, non tantum honorificum sed [Col. 0963D] etiam antiquae Saxonum genti gloriosum fore, si coeptum consilium persequerer, eruditoque orbi declararem qualem Saxonia virginem genuerit atque in sinu suo aluerit, saeculis istis praesertim obscuris, quibus bonae artes et litterae a viris aberant et in Germania fere exsoleverant. Certe mirificum, quo pollebat, ingenium adeo probavit omnibus, ut non tantum saeculi, verum etiam mulieris captum excederet, magno sane Saxoniae, et ad omnem posteritatem propagando, mulieris sapientissimae exemplo. Tum vero lectu utilia haec opuscula omnino censui, cum propter pium castumque virginis animum, religiososque mores cognoscendos, qui in comoediis sex, ad aemulationem Terentii scriptis, elucent; [Col. 0964A] quippe quibus virgines sacras ad castitatem colendam novo scribendi argumento exhortata est; tum propter lectionem Vitarum D. Mariae virginis, martyrum et sanctorum, quas scriptas reliquit, aliquoties a Baronio in Martyrologio laudatas, tum propter historiam Ottonis Magni, quae non parvum ad intelligendas res in Germania eo tempore gestas lectori lumen affert.

Quibus argumentis permotus sum ut novae editioni curandae incumberem, et Roswithae opuscula integra et apud nos admodum rara, denuo proferrem in lucem; idque simul admonerem ante me fuisse plerosque qui hanc operam navare voluerunt, sed nunquam id re ipsa praestiterunt, vel, aliis gravissimis occupationibus impediti, vel contenti si Roswithae [Col. 0964B] Panegyricum in laudem et gesta Ottonis Magni conscriptum, rursus in lucem emisissent. Ita praedictus Roswithae Panegyricus seorsim editus et innexus est Collectioni scriptorum Germaniae, per Justum Reuberum, Hanoviae 1619, tum rursus Francofurti ad Moenum prelo Aubriorum expressus anno 1621, atque Witichindi Historiae junctus, cura Henrici Meibomii Senioris, qui notas quasdam adjecit; deinde haud pridem a Juniore Henr. Meibomio, amico fratris mei singulari, sed magno Germaniae damno superioribus annis defuncto, tomo ejus primo Rerum Germanicarum insertus.

Ad extremum de Conrado Celte et id observari par est, quod dissimulaverit monasterium, ex quo cum eo codex ms. Roswithae fuit communicatus, [Col. 0964C] quandoquidem id haec verba testantur quae in Celtis praefatione ad Roswitham leguntur: Cum itaque, ait, nuper ejus gratia peregre profectus fuissem, forteque in coenobium ordinis S. Benedicti concesissem, reperi vetutissimum, littera ferme Gothica et mulieris manu conscriptum, codicem, sub titulo et inscriptione virginis et monialis Germaniae, gente Saxonica. Quo continebantur ea quae in fronte et indice hujus voluminis continentur. Quare Joannes Aventinus in praefatione in Vitam Henrici IV, Caesaris Augusti, vix se continere potuit quin reprehenderet Conradum Celtem, quem praeceptorem suum vocat in Annalibus Boicis, p. 1, quod reticuerit nomen monasterii S. Emmerammi, quod Ratisponae Theodo primus, non secundus, etsi rerum Boicarum scriptores [Col. 0964D] utrumque Theodonem pro uno habeant, condidit; et etiamnum magna et urbis et ordinis celebritate splendet, ex cujus bibliotheca tamen omnia sua desumpserat; et secundum vetus, quod ibi asservatur, Roswithae exemplar editionem suam prelo exprimendam curaverat. Verba Aventini haec sunt: Exstat et ibi (in bibliotheca divi Hemerami Reginoburgii) exemplar venerandae vetustatis Roswithae, feminae sacratae, quod Chunradus Celtis commodato acceptum opera sua excudendum curavit. Quamobrem autem id obticuerit, satis mirari non possum. De eodem Celte et id admoneri debet, quod fuerit primus in Germania imperatoriis manibus poeta laureatus, utpote qui Friderici III, Saxoniae electoris, consilio [Col. 0965A] et hortatu coronam poeticam a Caesare Friderico III, Maximiliani I patre, in arce Norimbergensi anno 1491 obtinuit, primusque ejus dignitatis titulum et insignia apud Germanos gessit: quam coronam lauream adhuc hodie Vindobonae asservari tradunt scriptores. Nactus autem est hanc dignitatem Conradus Celtes anno aetatis suae tricesimo secundo. Quare error Eschenbachii, in temporum rationibus commissus, emendari debet, cum ait Conradum Celtem coronatum ab imperatore anno Christi 1487, cum tamen eum scribere oportuisset 1491. Quod vel hoc argumento constat, si natus Conradus Celtes anno Christi 1459, et aetatis anno tricesimo secundo lauream poeticam obtinuit, ut ipse Eschenbachius fatetur, consequens est ut affirmem ipsum ab imperatore coronatum [Col. 0965B] fuisse non anno 1487, sed 1491. Quem errorem, jam ante Eschenbachium commiserunt Joannes Petrus Lotichius in Bibliothecae poeticae parte III, p. 9, et Paulus Freherus in Theatro virorum eruditione clarorum, p. 213. Legi huc possunt ejusdem Conradi Celtis praefatio, quatuor ipsius libris Amorum praefixa, tum libri Odarum, qui Argentorati anno 1513 prodierunt, quibus et praemissa ejus Vita a Sodalitate litteraria Rhenana tum temporis conscripta. Sub finem hujus libri conspicitur etiam ejus epitaphium, quippe quod docet Celtem morte decessisse anno Christi 1508, pridie Non. Febr.; vixisse annis 49, diebus 3, traditum sepulturae Vindobonae juxta aedem divi Stephani. Lapidis itaque sepulcralis et carminum in busta ejus compositorum auctoritate [Col. 0965C] Conradus Gesnerus in Bibliotheca, et ejus epitomator Josias Simlerus, commode refutari possunt, cum dicunt: Claruit Conradus Celtes anno Domini 1370. Profecto nondum iis temporibus natus fuit. Vidit enim is lucem 1459, et floruit inprimis circa exitum saeculi decimi quinti, et initium saeculi decimi sexti. Patria ejus ad Moenum, haud longe ab urbe Francorum Herbipoli distans, memoratur in ejus Vita, quae a Melchiore Adami transcripta legitur in ejus libro De Vitis philosophorum Germanorum, titulum ferente. Sed locus ibidem non est designatus, et quanquam Gerardus Joannes Vossius lib. III, cap. 10, De historicis Latinis, et ex eo Andreas Christianus Eschenbachius, in Dissertatione de poetis Christianis sacris, n. 53, tum Matthaeus Merian in Topographia [Col. 0965D] Franconiae patriam definiant, et Suevofurtum in Francia orientali ad Moenum, quod vulgus Suinfurtum nominat, fuisse tradant, tamen ipso Celtis testimonio refelluntur. Confirmat enim illud Conradus Celtes in libello suo De origine, situ, moribus et institutis Norimbergae, verbis sequentibus: Quo tractu silva, cum amne progrediens, mox nomen a collibus, qua se in laevam fastigiat, accipit, Franci sceque Steigervald, id est ardua silva, dicitur. Deinde, ubi propior Rheno Moenus factus est, vetustissima urbe , Francorum metropoli, irrigata, unde et nobis origo est. Commode autem cum his conspirant ea quae idem Celtes habet lib. I Amorum, elegia 12. Verba haec sunt:

[Col. 0966A] Est mihi persuasum, dignam esse in corpore formam,
   Et quod non segnis servus amoris eram.
Adde genus longo proavorum stemmate clarum,
   Moenus ubi gelidis cornua flectit aquis.
Hic, ubi Francorum urbs illustri valle levatur,
   Deque Graeco nomine dicta polis.
Horum igitur locorum auctoritate Conradus Celtes de semetipso testatur se fuisse haud procul urbe Herbipoli natum. Idem hoc ejus Vita, a Sodalitate litteraria Rhenana confecta, indicat cujus verba haec sunt: Conradus Celtes, Protucius, familia Celtica honesta et apud primores Franciae honorata, ad Moenum fluvium, haud longe ab Herebipoli, Francorum in Germania metropoli. Protucii nomen est fictum, et, ob dissimulatum forte patriae nomen, ab eo assumptum. Quare mirari subit cur Paulus Freherus, [Col. 0966B] Gerardus Joannes Vossius, et post hos Eschenbachius, Celtis natalem locum Suevofurto ascripserint; qui tamen alibi quaerendus, et haud procul Herbipoli collocandus erat. Certe, si Suevofurti lucem aspexisset, utique non scripturus fuisset se haud procul Herbipoli natum esse. Nam oppidum Suevofurtum est procul Herbipoli situm et quinque milliaribus ab ea distat. Verum ab his rursus discessionem facit Trithemius, et, si verba ejus inspicio, quae exstant tom. II Annalium Hirsaugiensium, p. 636, aliam plane patriam Celti vindicant, atque, ex pago Wupfeld, qui Suevofurto propior est, oriundum confirmant; quam in rem ita loquitur: Conradus Celtes, natione Germanus, patria Francus orientalis, ex Wulfeld, prope Schweinfurt oriundus; [Col. 0966C] sed haec neque Celtis, neque Vitae ejus verbis ullo modo respondent. Nam si in loco Wupfelt esset natus, accurate loquendo potius scripsisset Celtes se prope Suevofurtum esse natum, cum pagus Wupfeld prope Suevofurtum sit situs. Caeterum de poetis laureatis legi possunt Scaliger in Ausonianis Lectionibus, idem lib. I Poet. Christ. 41, ubi tradit ex Martiali, heroicos poetas Romae querna corona donari solitos; tum Thomas Reinesius in Variis Lectionibus lib. I, cap. 19, ubi is Scaligeri sententiam ab operarum mendis quae sensum nimium turbarent, purgavit, et sic Scaligerum contra Casparem Hoffmannum, medicum professorem Noricum, defendit: Carolus item Paschalius in eruditissimo De coronis opere et Joannes Frider. Heckelius De coronis [Col. 0966D] poetarum. Fuit sane antiquissimus et omni laude dignus hic poetas honestandi mos, sed quem ab aliquot saeculis intermissum, anno Christi 1341 revocavit primum urbis Romae senatus, atque poetae laureati dignitatem in Franciscum Petrarcham contulit, ut ejus Vita testatur. Itaque mirari subit quare tam antiquam et laudabilem consuetudinem, et saepius ab imperatoribus expetitam, Suetonio teste, rideat auctor Satyrae Menippeae.

Haec sunt, benevole lector, quorum causa te praemonendum duxi. Vale, et conatibus meis fave. Vitembergae Saxonum, XII Kalendas Junias, anno reparatae salutis 1707.




[Col. 0967]
CONRADI CELTIS PRAEFATIO AD FRIDERICUM III SAXONIAE ELECTOREM.
(Edit. Opp. Hrotsuithae anni 1501.)

[Col. 0967A] Difficili et longa peregrinatione, non sine peculii mei et prosperae valetudinis jactura, princeps illustrissime, Germaniae nostrae fines et ejus interiora, quae tu germanusque tuus, Magdeburgensis archiepiscopus et Germaniae primas, longe lateque possidetis, perlustravi, eumque laborem et itinerum pericula libens semper et hilari animo subii, ut antiquos et nondum impressos inquirerem codices, et, si quos in Hercinia silva, Alpibus Obnobiisque montibus, et vastis Germaniae solitudinibus, paludibus etiam, in monasteriis et coenobiis Druidarum, locupletissime a nostris imperatoribus et ducibus fundatis, invenissem, nostrorum saeculorum felicitate, per impressoriam artem, a nostris hominibus inventam, in lucem proferrem. Ad quam rem multae sane et honestae causae me impulerant. [Col. 0967B] Nec vaniloquentia aliquorum maledicorum et detractorum meorum me ab incepto deterrere potuerat. Qui dum in alio viderint quod impar suis viribus, vel quod illi sua ignavia, et ob insitam ingenii et inertiae hebetudinem et tarditatem, attingere nequeunt, mox alienae virtuti, cui nihil invium et inaccessum est, obloquuntur et obstrepunt, sacrilegiique eos insimulant, qui vetustos codices, et quidquid litterarum sub Constantinis, Carolis et Arnulphis, Fridericis et Conradis, et Oddonibus, clarissimis et religiosissimis imperatoribus, in Germaniam illatum, aut apud nos natum conspexerint, Graecaque et Romana illa, prisco charactere conscripta, legere non potuerint. Quibus ego benigne admodum respondeo, pulcherrimum esse homini Germano et laudi toti Germanicae nationi, si [Col. 0967C] quis, amore litterarum et patriae, peregrinationes susceperit, et, quaecunque exemplaria vetera Graeca aut Latina, dono, commutatione, vel mutuo, aut numerata pecunia, conquirere possit, illaque impressioni mandare, et, dum illa impressa aut transcripta fuerint, cum usura, et, ut ita dicam, post liminio acceptis induciis, in loca sua et coenobia revertantur. Quocirca, dum vidissem multa praeclara et illustria exemplaria, tanquam egregia et opima quaedam de nobis spolia, ab Italis e Germania in Italiam delata ibique impressa, cogitabam ego, ad me, hominem in media Germania et Hercinia natum, et qui primus inter Germanos litterarum ornamenta et insignia, ac imperialem laurum a Caesare, tuo, Princeps illustrissime, Friderice, ductu et monitu accepissem, successionis et haereditatis [Col. 0967D] jure spectare debere, ut latentes in obscuro codices velut venator egregius elicerem, Germanisque meis, tanquam opipera quaedam, offerrem, quibus illi veterum [Col. 0968A] nostrorum patrum et progenitorum, circa litteras et religionem Christianam nostram, diligentiam et juges labores viderent et intelligerent, commiseratione quadam ductus, et priscorum Germanorum laboribus mirum in modum compatiens, ut, quae illi magnis impensis et vigiliis, dum ante annos septingentos Romanas litteras (prius enim Graecis usi fuimus) cum religione Christiana suscepimus, scripsissent, illa jam saeculorum nostrorum ignavia, incuria, et dum speciosa vitia sequimur, a coeli injuria, pulvere, pro litterarum studiis, situ et carie, et, ut cum gemitu dicam, a blaptis etiam, non satis tuta essent. Accessit mira mihi quaedam historiarum Germanicarum vicinarumque nobis nationum cupido, ut, si quos invenissem de regibus et imperatoribus nostris codices, aut illorum [Col. 0968B] clare gesta aut dicta ab externis vel nostratiis litteris mandata, illos in lucem ederem, aut ad illustratam nostram Germaniam, quae in manibus est, insererem, aut argumenta scribendi acciperem. Cum itaque nuper ejus gratia peregre profectus fuissem, forteque in coenobium ordinis sancti Benedicti concessissem, reperi vetustissimum, littera ferme Gothica et mulieris manu conscriptum codicem, sub titulo et inscriptione virginis et monialis Germanae, gente Saxonica, quo continebantur ea quae in fronte et indice hujus voluminis continentur. Incredibile dictu, quanto stupore et gaudio correptus fuerim, dum mulierem Germanam post sexcentos annos (tot enim ab Oddone primo in nostram usque aetatem fluxere) Latina oratione et versu loquentem legissem. Mirabar in ea vehementer tria, quae admodum [Col. 0968C] paucis concessa sunt, ut Joannes Dalburgius, Vormatiensis antistes, omnium decus nostrum, et litterarum et praesulum singulare ornamentum, in disticho suo meminit, quod talia puellari aetate scripserit et feminea, in media barbarie et patria horrida genita. Mirabar insuper antiquas verborum et nominum inflexiones et structuras, ut sois pro sibi, tis pro tibi, mis pro mihi, figuras etiam et dictionum passiones, ut debrius pro ebrius, et id genus plura. Taceo liberales artes mathematicasque disciplinas, in quibus se illa doctam et admirabilem ostendit, ut de tonis et musica in Paphnutio, et de vi, et virtute, et naturis numerorum in fide. Quod si aliquibus orationis compositio in carmine et oratione ejus nasum contraxerit, dent, quaeso, veniam non sibi, sed illis suis temporibus, [Col. 0968D] quibus nulla alia eloquentia, propter barbarorum diluvium, parens litterarum Italia usa est. Testes Decretales et Clementinae omnes ejus temporis et saeculi [Col. 0969A] epistolae et rescripta, testis est codex, et qui Magni Gregorii Moralium libri, et aliorum illius saeculi scriptorum, in quibus longe alia quam in Digestis, divo Hieronymo et Augustino, elocutionis compositura est, ubi omnia ad arhythmum et concinnam medii et finis sonoritatem referuntur, quem Cicero colorem similiter cadentem et desinentem nominat. Proinde non me tantum hujus virginis nostrae litterae delectabant, quantum vel illae nostrae Cimbricae mulieris, vel Velada illa aut Aurinia a Romanis scriptoribus, qui singularem in bello virtutem et divinationem illis divinitus inspiratam commemorant. Longum esset, Princeps illustrissime, si Germanarum mulierum virtutes, ab humanis sublatarum, et adhuc viventium, recensere vellem. Nec ego tanti Sappho, Cleliam, vel Hieronymi [Col. 0969B] Eustochiam et Paulinam, aut apud Hebraeos, Ruth, Judith et Esther, quantum ego in musicis instrumentis omnibus doctissimam Annam Germanam, aut Agnullam Frisiam in carminibus Sapphicis, jure civili et divino, et philosophia admirabilem, aut illam nostram charitatem Vilibaldi Pyrkhamers, hospitis nostri sororem, in Romana lingua et scribendis epistolis facilem et extemporaneam. Nullus sexus et aetas, in omni terrarum loco, ad virtutem et eruditionem imbecillis et indocilis est, si quando ingenium industria, educatio et praeceptio illi adest. Cum itaque, Princeps illustrissime, longa mecum cogitatione volvissem, cuinam opus tantae mulieris dedicare deberem, occurristi tu mox in illis decretoriis et comitialibus Norinbergae diebus, cumque codicem istius nostrae poetae tibi obtulissem, [Col. 0969C] tu mox, ut imprimeretur, jussisti et curasti, data etiam a Caesareo senatu privilegio, ne quis haec et alia exemplaria impressa in decem annis, post me et sodales meos, in liberis et imperialibus urbibus imprimere auderet, sub certa et debita mulcta. Accipe igitur, Princeps illustrissime, litteraria illius mulieris, gente tua ortae, munera, quae tu, ut aeterniora sunt, majora aestimas, quam si tibi quid fluxum et caducum obtulissemus. Tantus enim amor tuus in aeternas et immortales, ut ita dixerim, litteras et religionem Christianam est, ut facile omnes alios Germaniae principes, multos etiam praesules, ad quos litterarum cura et patrocinium jure spectare deberet, excellas et superes. Sequeris tu recte et inhaeres vestigiis Oddonis [Col. 0969D] illius primi, cujus omne patrimonium et amplissimum imperium tu et germanus tuus, Ernestus, Magdeburgensis archiepiscopus, haereditario quodam jure, titulo, prope sanguinis propagatione et affinitate, possidetis. Accepisti eam a progenitoribus tuis et principe illustrissimo, Ernesto, institutionem, qui religione, pietate, justitia, et singulari clementia et liberalitate, super omnes sui saeculi principes pollebat et eminebat, felicissimus ille fecunditate illustrissimae conjugis, Bavarorum familia antiquissima et nobilissima ortae, cum qua, ante susceptam etiam religionem, Saxonibus conjugia et affinitates fuere. Multam ille et inclytam, ex ea sua nobilissima et religiosissima femina, genitor tuus suscepit prolem, de qua duo clarissimi adolescentes, sacris [Col. 0970A] initiati, a ditissimis potentissimisque in tota Germania Ecclesiis, Mogundina et Madburga, in pontifices postulati sunt, te tuoque germano, Joanne, ad patrias terras et rempublicam potentissimi ducatus relicto, in quo tu singulari prudentia, consilio, sapientia et modestia, et amore pacis et concordiae, qui in Germaniae principibus rarus affectus est, eluces et emicas, latrocinii, perjurii, saevissimus hostis et inimicus. Non facile dixerim quantas tu expensas pro principum nostrorum concordia, firmandaque Italiae, Galliae Germaniaeque vestrae pace et unione, feceris, quotque annos ejus rei gratia procul a patria apud Fridericum Caesarem, apud quem nunc imperium Romanum spirat, Maximilianum, invictissimum regem, absumpseris. Nulla tibi de patria terra et amplissimo ducatu [Col. 0970B] tuo cura, nulla de conjuge ducenda animi sollicitudo. Quidquid opum, virium animi et consilii, in te est, hoc totum reipublicae Christianae et imperio Romano, et pro ejus majestate conservanda impendis, donas, praebes et offers. Animi tui nobilissimi, et corporis tui egregii, illa divina quaedam ex natalibus et sigillatis, ut genethliaci dicunt, stellis dona sunt. Ex decore enim vultus tui, et oculorum tuorum modestia, et quadam singulari gratia, hominum in te favorem trahis et rapis. Admirabilis, inter has virtutes, laborum et vigiliarum patientia et tolerantia. Si quando a republica vacas, aut venationi, relaxandi animi gratia, intendis, mirum tuum in litteras studium est. Nunc poetas, nunc oratores et historiographos, jam medicos et theologos, nunc jurisperitos, audis, legis, [Col. 0970C] et te illis oblectaris, nunc in mathematicae disciplinis, numeris et mensuris, astrorumque observationibus et naturis et motibus, delectaris, musicam et picturam, et eas, quas Graeci et Latini in admiratione et maximo cultu habuere, earumque artium egregios magistros, tuis donis et muneribus donas et accumulas. Facis tu, ut Sigismundus quondam imperator fecerat, qui supra nobiles illos in sua curia honorabat et locabat, qui ingenii praestantia et singularibus artibus caeteros mortales anteirent. Interrogatus cur id faceret, nobilitatemque et illustri natos genere despiceret? respondisse fertur: Jure ego illos colo et caeteris mortalibus praefero, quos natura parens et Deus singulari donavit ingenio, subjiciens, illos solos naturam et Deum posse creare, in sua autem potestate situm [Col. 0970D] ut in singulas horas nobiles titulo et praediis faceret. Quapropter, Princeps illustrissime, ob eas egregias animi et corporis tui dotes, omnes qui ingenio aut aliqua singulari arte pollent, te colunt et observant, tibique et illustrissimae tuae familiae observantia et obsequio assurgunt. E quorum numero et ego me tibi tuisque illustrissimis germanis, archipraesuli, et Joanni, totum offero, dedo et commendo. Vale, Princeps illustrissime, nostramque nomini tuo dedicatam poetam Germanicam, si quando a republica vacaveris, lege et revolve. Vale iterum. Ex Norinberga Augusta praetoria, diversorio nostro litterario, aede Vilibaldi Pirckhamer, utriusque linguae et philosophiae studiosissimi.




[Col. 0971]
SODALITATIS LITTERARIAE EPIGRAMMATA, In Norinbergae conventu principum et decretoriis Imperii diebus constituta, in Opera Hrosvithae, clarissimae virginis et monialis Germanicae.



Joannes Dalburgius, Vormatiensis episcopus, Sodalitatis litterariae per universam Germaniam princeps.
[Col. 0971A]

Quae paucis aetas concessit patria sexus,
   Hrosvitha, virgineo praestitit ingenio.



Aliud ejusdem.


Affro laus scenae, lyra Flacco, bella Maroni:
   Multiplicem laurum Hrosvitha docta gerit.



Joannes Trithemius, abbas in Spanheim.


Cur non laudemus Germanae scripta puellae?
   Quae si Graeca esset, jam dea certa foret,
Adde quod hos cecinit quam prisco tempore versus,
   Hinc sexcenteno Phoebus ab orbe redit.



Heinricus de Bunau.


Quantum Germanis faveant pia numina coeli,
   Hac nunc in docta virgine nosse potes.
Haec veteres sanctos vates veneranda recenset,
   [Col. 0971B] Et plus quam Sappho carmina casta canit.



Ololikos de Stein (alsz Gitelvolff).


Hac de Germana quid, Graie, quid, Itale, sentis?
   Non minus ac vestrae verba Latina canit.



Vilibaldus Birkhammer, Norinberg.


,
.



Ejusdem traductio.


Si Sappho decima est Musarum dulce canentum,
   Hrosvitha scribenda est undecima Aonidum.



Joannes Tholophus, praepositus.


Ut lyra Threicio concessit carmina vati,
   Quae micat arctoo fulgida stella polo,
Haec eadem influxit Hrosvitae verba chelimque,
   Nata ex Saxonicis casta poeta plagis.



Henricus Groninger.


[Col. 0971C] Invide, divinos non cessas carpere vates
   Tanquam mendaces vaniloquosque viros.
Nonne vides quantum haec monialis carmine possit,
   Historias sacras virgo diserta canens?



Joannes Vernerus.
[Col. 0972A]

Hrosvitha Germanis nunc maxima gloria terris,
   Carminibus Latios nectere docta modos.
Nec minus et voces describit culta solutas,
   Libera Terentii comica facta sequens.



Martinus Mellerstat, medicus.


Gloria quanta fuit magnis Oddonibus armis,
   Gloria tanta tibi Hrosvitha in historia.



Conradus Celtes.


Si proba, magniloquum cogens centone Maronem,
   Atque, aluit doctum quos tulerat Latium,
Hanc nostram legerent Saxono sanguine cretam,
   Nostrae laudassent carmine vatis opus.



Joannes Lateranus.



Olim in arctoa generata terra,
Saxonae gentis generosa virgo,
Cujus antiquum memoratur esse.
   [Col. 0972B] Hrosvitha nomen

Illa divinos cecinit calores,
Martyrum sanctas modulata Vitas,
Arte quam magna Druidumque gesta
   Docta recenset.

Quam sacro denam numero sororum
Phoebus ascripsit, miserans laborum,
Et sibi dignos cumulans honores
   Laude perenni.



Joannes Stabius, Math. Ingelstad.


Barbara nostra licet dicatur patria tellus,
   Expers et Graii dogmatis et Latii.
Attamen hoc calamo potuit Germana virago,
   Hrosvitha, quod Latii vix potuere viri.



Urbanus Prebusinus.


Quanta fuit Graiis Sappho doctissima Musis,
   Tanta fuit Latiis Hrosvitha carminibus.



Sebastianus Sprentz.


[Col. 0972C] Claruit ut quondam septenis Graecia sophis,
   Extulit ut vates inclyta Roma suos,
Sic decus et patriae splendor celebratur in oris.
   Hrosvitha, Germanis digna puella legi.



HROTSUITHAE OPERA.
(Ex edit. Schurzfleischii et D. Pertzii.)



[COMOEDIAE.]




[Col. 0971]
HROTSUITHAE IN SEX COMOEDIAS SUAS PRAEFATIO.

[Col. 0971D] 1 Plures inveniuntur catholici, cujus nos penitus expurgare nequimus facti, qui, pro cultioris facundia sermonis, gentilium vanitatem librorum utilitati praeferunt sacrarum Scripturarum. Sunt etiam alii sacris inhaerentes paginis, qui licet alia gentilium [Col. 0972D] spernant, Terentii tamen figmenta frequentius lectitant, et, dum dulcedine sermonis delectantur, nefandarum notitia rerum maculantur. Unde ego, Clamor validus Gandeishermensis, non recusavi illum imitari dictando, quem alii colunt legendo; quo, [Col. 0973A] eodem dictationis genere, quo turpia lascivarum incesta feminarum recitabantur, laudabilis sacrarum castimonia virginum, juxta mei facultatem ingenioli, celebraretur. Hoc tamen facit non raro verecundari gravique rubore perfundi, quod, hujus modi specie dictationis cogente, detestabilem illicite amantium dementiam et male dulcia colloquia eorum, quae nec nostro auditui permittuntur, 2 accommodari dictando mente tractavi et styli officio designavi. Sed, si haec erubescendo negligerem, nec proposito satisfacerem, nec innocentium laudem adeo plene juxta meum posse exponerem, quia quanto blanditiae amantium ad illiciendum promptiores, tanto et superni adjutoris gloria sublimior et triumphantium victoria probatur gloriosior, praesertim cum feminea [Col. 0973B] fragilitas vinceret, et virile robur confusioni subjaceret. Non enim dubito mihi ab aliquibus objici quod hujus vilitas dictationis multo inferior, multo contractior, penitusque dissimilis ejus, quem proponebam [Col. 0974A] imitari; sit, sententiis concedo: ipsis tamen denuntio me in hoc jure reprehendi non posse, quasi his vellem abusive assimilari, qui mei inertiam longe praecesserunt in scientia sublimiori. Nec enim tantae sum jactantiae, ut vel extremis me praesumam conferre auctorum alumnis, sed hoc solum nitor, ut, licet nullatenus valeam apte, supplici tamen mentis devotione, acceptum in datorem retorqueam ingenium. Ideoque non sum adeo amatrix mei, ut pro vitanda reprehensione, Christi, qui in sanctis operatur, virtutem (quocunque ipse dabit posse) cessem praedicare. Si enim alicui placet mea devotio, gaudebo; si autem, vel pro mei abjectione, vel pro vitiosi sermonis rusticitate nulli placet, memetipsam tamen juvat quod feci; quia, dum proprii [Col. 0974B] vilitatem laboris in aliis meae inscientiae opusculis heroico ligatam strophio, in hac dragmatica junctura serie colo, perniciosas gentilium delicias abstinendo devito.




[Col. 0973]
EPISTOLA EJUSDEM Ad quosdam sapientes hujus libri fautores et emendatores priusquam libros suos ederet.

[Col. 0973C] 3 Plene sciis et bene moratis, nec alieno profectui invidentibus, sed, ut decet vere sapientes, congratulantibus, Hrotsuitha nesciola, nullaque probitate idonea, praesens valere et perpes gaudere. Vestrae igitur laudandae humilitatis magnitudinem satis admirari nequeo, magnificaeque, circa mei utilitatem, benignitatis atque dilectionis plenitudinem, condignarum recompensatione gratiarum remetiri non sufficio, quia, cum philosophicis apprime studiis enutriti et scientia longe excellentibus sitis perfecti, mei opusculum vilis mulierculae, vestra admiratione dignum duxistis, et largitorem in me operantis gratiae fraterno affectu gratulantes laudastis, arbitrantes mihi inesse aliquantulam scientiam artium, quarum subtilitas longe [Col. 0973D] praeterit meum muliebre ingenium. Denique rusticitatem meae dictatiunculae hactenus vix audebam paucis ac solummodo familiaribus meis ostendere; unde pene opera cessavit dictandi ultra aliquid hujusmodi, quia, sicut pauci fuere qui me prodente perspicerent, ita non multi, qui, vel quid corrigendum inesset enuclearent, vel ad audendum aliquid huic simile provocarent. At nunc, quia trium testimonium constat esse verum, vestris corroborata sententiis, fiducialius praesumo et componendis operam dare, si quando Deus annuerit posse, et quorumcunque sapientium examen subire. Inter haec diversis affectibus, gaudio videlicet et metu, in diversum trahor. Deum namque, cujus solummodo gratia sum id quod sum, in me laudari cordetenus [Col. 0974C] gaudeo; sed major quam sim videri timeo, quia utrumque nefas esse non ambigo, et gratuitum Dei donum negare, et non acceptum accepisse simulare. Unde non denego praestante gratia Creatoris per dynamin me artes scire, quia sum animal capax disciplinae, sed per energiam fateor omnino nescire. Perspicax quoque ingenium divinitus mihi collatum esse agnosco, sed magistrorum cessante diligentia, incultum et propriae pigritia inertiae 4 torpet neglectum. Quapropter, ne in me donum Dei annullaretur ob neglegentiam mei, si qua forte fila vel etiam floccos de panniculis a veste philosophiae abruptis evellere quivi, praefato opusculo inserere curavi, quo vilitas meae inscientiae intermixtione nobilioris materiae illustraretur, et largitor ingenii tanto amplius [Col. 0974D] in me jure laudaretur, quanto muliebris sensus tardior esse creditur. Haec mea in dictando intentio, haec sola mei sudoris est causa, neque simulando me nescita scire jacto, sed quantum ad me tantum scio quod nescio. Quia enim attactu vestri favoris atque petitionis arundineo more inclinata libellum, quem tali intentione disposui, sed usque huc pro sui vilitate occultare quam in palam proferre malui, vobis perscrutandum tradidi, decet ut non minoris, diligentia sollicitudinis eum emendando investigetis, quam proprii seriem laboris; et sic tandem ad normam rectitudinis reformatum mihi remittite, quo, vestri magisterio praemonstrante in quibus maxime peccassem possim agnoscere.




[Col. 0975]
COMOEDIAE SEX HROTSUITHAE.



I. GALLICANUS.





ARGUMENTUM IN GALLICANUM.

Conversio Gallicani principis militiae, qui iturus ad bellum contra Scythas, sacratissimam virginem Constantiam Constantini imperatoris filiam desponsavit, sed in conflictu praelii nimium coactatus, per Joannem et Paulum primicerios Constantiae conversus, ad baptisma convolavit, caelibemque vitam elegit. Postea autem, jubente Juliano Apostata, in exsilium missus martyrio est coronatus. Sed et Joannes et Paulus eodem jubente clam occisi et in domo occulte sunt sepulti. Nec mora: percussoris filius a daemonio arreptus, patris commissum et martyrum confitendo meritum juxta eorum sepulcra salvatus, una cum patre est baptizatus.



[INCIPIT COMOEDIA.]



ACTUS PRIMUS. INTERLOCUTORES: CONSTANTINUS, GALLICANUS, CONSTANTIA, ARTEMIA, ATTICA, JOANNES, PAULUS, PRINCIPES.



5 SCENA I.
[Col. 0975A]

CONSTANTINUS.

Taedet me, Gallicane, morarum, quia gentem, quam scis Scytharum Romanae solam resistere paci nostrisque temere praeceptis reluctari, bello protrahis lacessere, cum pro tui strenuitate id tibimet exercitii ad defensionem non ignores patriae servari.


GALLICANUS.

Tuis enim, o Auguste Constantine, obnixe manibus pedibusque semper insistens obsequiis, tuae Augustalis excellentiae votis effectu conabar respondere operis, nec unquam me subtraxi faciendis.


CONSTANTINUS.

Si opus est monitu? nam memoriae fixum teneo. [Col. 0975B] Unde monui hortando potius quam arguendo, morem ut geras.


GALLICANUS.

Idipsum etiam studebo nunc.


CONSTANTINUS.

Gaudeo.


GALLICANUS.

Nec amore vitae abduci potero quin peragam quae jubes.


CONSTANTINUS.

Placet, tuique in me benevolentiam laudo.


[Col. 0976A] GALLICANUS.

Sed summa implendae intentio servitutis summam expetit recompensationem mercedis.


CONSTANTINUS.

Nec injuria.


GALLICANUS.

Difficultas enim cujuscunque laboris tolerabilius fertur, si haud incerta accipiendae spe mercedis relevatur.


CONSTANTINUS.

Patet.


GALLICANUS.

Unde ineundi praemium periculi mihi, quaeso, proponas in praesenti, quo impigre dimicans sudore non frangar certaminis, animatus spe retributionis.


[Col. 0976B] CONSTANTINUS.

Quod dignissimum omnique videbatur senatui gravissimum [leg. gratissimum], nunquam tibi negabam aut negabo praemium, scilicet nostrae adeptionem familiaritatis, praecipuaeque inter palatinos dignitatis.


GALLICANUS.

Fateor, sed id nunc haud molior.


CONSTANTINUS.

Si aliud expetas, oportet proferas.


[Col. 0977A] GALLICANUS.

Imo aliud.


CONSTANTINUS.

Quid?


GALLICANUS.

Si praesumo dicere. . . .


CONSTANTINUS.

Et bene.


GALLICANUS.

Irasceris.


CONSTANTINUS.

Nullo modo.


GALLICANUS.

Certe.


CONSTANTINUS.

[Col. 0977B] Non.


GALLICANUS.

Moveberis indignatione.


CONSTANTINUS.

Ne id vereare.


GALLICANUS.

Dicam, jussisti; Constantiam tui natam amo.


CONSTANTINUS.

Et merito. Decet ut herilem filiam honorabiliter 6 ames et amabiliter honores.


GALLICANUS.

Interrumpis dicenda.


CONSTANTINUS.

Non interrumpo.


[Col. 0977C] GALLICANUS.

Ipsamque, si tua annuerit pietas, desponsare gestio.


CONSTANTINUS.

Non leve appetit praemium, sed summum vobisque, o principes, ante insolitum.


GALLICANUS.

Heu! heu! dedignatur; praescivi. Instate, quaeso, mecum precibus.


PRINCIPES.

Decet tuam, imperator egregie, dignitatem, ut pro sui reverentia hoc illi non abnuas.


CONSTANTINUS.

Non abnuo quantum ad me; sed subtili primum inquisitione reor investigandum, an filia praebeat [Col. 0977D] assensum.


PRINCIPES.

Consequens est.


CONSTANTINUS.

Ibo, ipsamque, si velis, Gallicane, pro hac re appellabo.


GALLICANUS.

Ac libens.



SCENA II.


CONSTANTIA.

Dominus imperator adit nos solito tristior. Quid velit vehementer admiror.


CONSTANTINUS.

Huc ades, o filia Constantia, paucis te volo.


[Col. 0978A] CONSTANTIA.

Adsum, domine mi; jube, quid velis.


CONSTANTINUS.

Anxietate cordis fatigor, gravique tristitia afficior.


CONSTANTIA.

Ut te venientem aspexi, tristitiam deprehendi, et licet causam ignorarem, conturbata pertimui.


CONSTANTINUS.

Tui causa contristor.


CONSTANTIA.

Mei?


CONSTANTINUS.

Tui.


CONSTANTIA.

Expaveo; quid est, domine mi?


[Col. 0978B] CONSTANTINUS.

Piget dicere, ne contristeris.


CONSTANTIA.

Multo magis contristor, si non dixeris.


CONSTANTINUS.

Gallicanus dux, cui frequens successus triumphorum primum inter principes dignitatis acquisivit gradum, cujusque ope saepissime indigemus ad defensionem patriae . . . . .


CONSTANTIA.

Quid ille?


CONSTANTINUS.

Desiderat te sponsam habitum ire.


CONSTANTIA.

Me?


[Col. 0978C] CONSTANTINUS

Te.


CONSTANTIA.

Mallem mori.


CONSTANTINUS.

Praescivi.


CONSTANTIA.

Nec mirum, quia tuo consensu, tuo permissu, servandam Deo virginitatem devovi.


CONSTANTINUS.

Memini.


CONSTANTIA.

Nullis enim suppliciis unquam potero compelli, quin inviolatum custodiam sacramentum propositi.


CONSTANTINUS.

[Col. 0978D] Convenit. Sed hinc coarctor nimium, quia si, quod debet fieri paterno more, te in proposito permansum ire consensero, haud leve damnum patiar in publica re. Si autem, quod absit, renitor, aeternis cruciandus poenis subjacebo.


CONSTANTIA.

Si enim divinum desperarem adesse auxilium, mihi quam maxime, mihi potissimum esset dolendum.


CONSTANTINUS.

Verum.


CONSTANTIA.

Nunc autem nullus relinquitur locus moestitiae, praesumenti 7 de Domini pietate.


[Col. 0979A] CONSTANTINUS.

Quam bene dicis, mea Constantia!


CONSTANTIA.

Si meum digneris captare consilium, praemonstrabo qualiter utrumque evadere possis damnum.


CONSTANTINUS.

O utinam!


CONSTANTIA.

Simula, prudenter peracta expeditione, ipsius votis te satisfacturum esse; et ut meum concordari credat velle, suade, quo suas interim filias Atticam ac Artemiam, velut pro solidandi pignore amoris, mecum mansum ire, meosque primicerios Joannem et Paulum secum faciat iter arreptum ire.


[Col. 0979B] CONSTANTINUS.

Et quid, si victor reverteretur, mihi erit agendum?


CONSTANTIA.

Reor Omnipatrem prius esse invocandum, quo ab hujusmodi intentione Gallicani revocet animum.


CONSTANTINUS.

O filia, filia, quantum dulcedine tuae allocutionis amaritudinem dulcorasti moesti patris, adeo ut pro hac re nulla post haec movear sollicitudine.


CONSTANTIA.

Non est necesse.


CONSTANTINUS.

Eam et Gallicanum laeta promissione circumveniam.


[Col. 0979C] CONSTANTIA.

Vade in pace, mi domine.



SCENA III.


GALLICANUS.

Curiositate frangar, o principes, antequam, quid meus senior Augustus tandiu cum herili filia agat, experiar.


PRINCIPES

Suadet illi velle quae desideras.


GALLICANUS.

O utinam praevaleret suasio!


PAULUS [leg. PRINCIPES].

Forsitan praevalebit.


GALLICANUS.

Silete, quiescite, Augustus revertitur, non ut abiit [Col. 0979D] obscuro, sed vultu admodum sereno.


PRINCIPES.

Bona fortuna.


GALLICANUS.

Si enim, ut dicitur, speculum mentis est facies, serenitas faciei mansuetudinem forte designat ejus animi.


PRINCIPES.

Ita.



SCENA IV.


CONSTANTINUS.

Gallicane!


GALLICANUS.

Quid dixit?


[Col. 0980A] PRINCIPES.

Procede, procede, vocat te.


GALLICANUS.

Dii propitii, favete!


CONSTANTINUS.

Perge securus, Gallicane, ad bellum. Reversurus enim accipies, quod desideras, praemium.


GALLICANUS.

Illudisne me?


CONSTANTINUS.

Si illudo?


GALLICANUS.

Me felicem, si unum scirem.


CONSTANTINUS.

Quid unum?


[Col. 0980B] GALLICANUS.

Ejus responsum.


CONSTANTINUS.

Filiae?


GALLICANUS

Ipsius.


CONSTANTINUS.

Injusta satis ratio in hac re verecundae virginis responsum quaerere. Consequentia autem rerum monstrabit ejus assensum.


GALLICANUS.

Si hunc scirem, responsum flocci facerem.


CONSTANTINUS.

Licet, experiare.


GALLICANUS.

[Col. 0980C] Exopto.


CONSTANTINUS.

Sui primicerios Joannem et Paulum tecum commoratum iri decrevit, usque in diem nuptiarum.


GALLICANUS.

Quam ob causam?


CONSTANTINUS.

Quo illorum 8 ex confabulatione ipsius vitam, mores, consuetudinem, possis praenoscere.


GALLICANUS.

Bonum consilium, mihique quam maxime placitum.


CONSTANTINUS.

Scilicet tui filias secum versa vice desiderat interim [Col. 0980D] mansum ire, quatenus illarum per sodalitatem tibi fiat morigera.


GALLICANUS.

Euax, Euax! Omnia meis respondent votis.


CONSTANTINUS.

Fac ut adducantur citius.


GALLICANUS.

Statis, milites? Currite, abite, adducite filias ad obsequium suae dominae.



SCENA V.


MILITES.

Adsunt illustres Gallicani natae, tuae familiaritati, hera Constantia, pro sui pulchritudinis, sapientiae et probitatis perspicuitate satis aptae.


[Col. 0981A] CONSTANTIA.

Placet. (Introducantur honorifice.) Amator virginitatis et inspirator castitatis, Christe, qui me precibus martyris tuae Agnetis a lepra pariter corporis et ab errore eripiens gentilitatis, invitasti ad virgineum tui genitricis thalamum, in quo tu manifestus es verus Deus, retro exordium natus a Deo Patre, idemque verus homo ex matre natus in tempore, te veram et coaeternam Patri sapientiam, per quam facta sunt omnia et cujus dispositione consistunt et moderantur universa, suppliciter exoro ut Gallicanum, qui tui in me amorem subripiendo conatur exstinguere, post te trahendo ab injusta intentione revocare, suique filias digneris tibi assignare sponsas, et instilla cogitationibus earum tui amoris [Col. 0981B] dulcedinem, quatenus exsecrantes carnale consortium pervenire mereantur ad sacrarum societatem virginum.


ARTEMIA.

Ave, Constantia, imperialis hera.


CONSTANTIA.

Salvete, sorores, Attica et Artemia; state, state, ne procidatis, sed libate mihi osculum amoris.


ARTEMIA.

Tuum ad obsequium, domina, alacri mente venimus, tuae ditioni summa devotione nos subjecimus, tantum, ut tua nobis abundet gratia.


CONSTANTIA.

Unum Dominum habemus in coelis, cui debetur devotio nostrae servitutis, in cujus fide et dilectione [Col. 0981C] condecet nos servata corporis integritate unanimiter perseverare, ut mereamur aulam coelestis patriae cum palma virginitatis introire.


ARTEMIA.

In nullo reluctamur, sed testes in omnibus praeceptis parere nitimur, 9 praecipue in agnitione veritatis et servandae proposito virginitatis.


CONSTANTIA.

Congrua satis responsio, vestraque ingenuitate condigna, nec dubito quin divinae inspiratione gratiae ad credendum estis perventae [al., perventurae].


ARTEMIA.

Qui posset fieri ut servientes idolis sanum saperemus, sine illustratione supernae pietatis?


CONSTANTIA.

Stabilitas vestrae fidei spem mihi excitat de credulitate Gallicani.


ARTEMIA.

Admoneatur tantum; haud dubium quin credat.


CONSTANTIA.

Advocentur Joannes et Paulus.



SCENA VI.


JOANNES.

Praesto sumus, hera, quos vocasti.


CONSTANTIA.

Ite citi ad Gallicanum, et inhaerentes ejus lateri suadete illi paulatim mysterium nostrae fidei, si forsan illum Deus dignetur per nos lucrari.


[Col. 0982A] PAULUS.

Deus det proventum! Nos adhibemus frequentationes hortamentorum.



SCENA VII.


GALLICANUS.

Opportune advenitis, Joannes et Paule; suspensis diu animis vestrum praestolabar adventum.


JOANNES.

Ut vocem jubentis domnae hausimus, tibi ab obsequendum convolavimus.


GALLICANUS.

Multo magis vestro quam aliorum delector obsequio.


PAULUS.

Non immerito, nam vulgo dicitur: Qui dilectis [Col. 0982B] obsequitur, et ipse sit dilectus.


GALLICANUS.

Verum.


JOANNES.

Dilectio mittentis herae reconciliatur nos familiaritati tuae.


GALLICANUS.

Non nego. Convenite, congregamini, tribuni et centuriones, omnesque mei juris milites. Adsunt Joannes et Paulus, quorum detinebar absentia ne pergerem.


TRIBUNI.

Praecede. (Collectim comitantur.)


GALLICANUS.

Capitolium et templa primum nobis intranda, numinaque [Col. 0982C] deorum placanda sunt ritu sacrificiorum, quo prosperentur exitus pugnae.


TRIBUNI.

Necesse.


JOANNES.

Subtrahamus nos interim.


PAULUS.

Decet.



SCENA VIII.


JOANNES.

En, dux egreditur; ascendamus equos, offeramus nos obviam.


PAULUS.

Ac cito.


GALLICANUS.

Unde venitis! Ubi fuistis?


JOANNES.

Stravimus sarcinulas, praemisimus, quo expediti tuum iter possimus comitari.


GALLICANUS.

Placet.



SCENA IX.


GALLICANUS.

O tribuni, proh Jupiter! aspicio innumerabilis exercitus legiones, variis armorum instrumentis horribiles.


TRIBUNI.

Hercle hostes!


[Col. 0983A] GALLICANUS.

Resistamus fortiter et congrediamur viriliter.


TRIBUNI.

Si est utilis nostri congressio cum tantis?


GALLICANUS.

Et quid mavultis?


TRIBUNI.

Submittere 10 colla.


GALLICANUS.

Nolit hoc Apollo!


TRIBUNI.

Aedepol faciendum. En, undiquesecus circumdamur, vulneramur, perimimur.


GALLICANUS.

Eh heu! quid erit, cum tribuni me spernunt, se [Col. 0983B] tradunt?


JOANNES.

Fac votum Deo coeli te Christianum fieri, et vinces.


GALLICANUS.

Voveo, et opere implebo.


HOSTES.

Heus! rex Bradan, sperandae fortuna victoriae illudit nos. En, destrae languescunt, vires fatiscunt; sed et inconstantia pectoris cogit nos discedere ab armis.


BRADAN.

Quid dicam ignoro; ipsa quam toleratis me urget passio. Restat ut nos duci tradamus.


[Col. 0983C] HOSTES.

Alias non evademus.


BRADAN.

Dux Gallicane, noli in nostri perniciem saevire, sed parce et utere ut libet nostra servitute.


GALLICANUS.

Ne trepidetis, ne formidetis; sed datis obsidibus facite vos tributarios imperatoris et vivite beate sub Romana pace.


BRADAN.

Tuo arbitrio pendet quot qualesque accipere quantumque pondus solvendi census nobis velis imponere.


GALLICANUS.

Solvite procinctum, mei milites; nemo laedatur, [Col. 0983D] nemo perimatur; amplectamur foederatos, quos publicos insectabamur inimicos.


JOANNES.

Quanto magis valet intenta precatio, quam humana praesumptio!


GALLICANUS.

Verum.


PAULUS.

Quam efficax his aderit superna miseratio, quos Deo commendat humilis devotio!


GALLICANUS.

Perspicuum.


JOANNES.

Sed quod vovetur in perturbatione, solvendum est in tranquillitate.


[Col. 0984A] GALLICANUS.

Assentio; unde quantocius baptizari gestio, ac reliquum vitae in Dei obsequio vacare.


PAULUS.

Justum.



SCENA X.


GALLICANUS.

Ecce, in introitu nostro proruunt Romani urbicolae, insignia laudum ferentes ex more.


JOANNES.

Consequens est.


GALLICANUS.

Sed nec nostrae, nec deorum fortitudini titulus debetur triumphi.


PAULUS.

[Col. 0984B] Nullo modo, sed vero Deo.


GALLICANUS.

Unde templa arbitror transeunda.


JOANNES.

Recte arbitraris.


GALLICANUS

Et limina apostolorum supplici confessione esse intranda.


PAULUS.

O te tali opinione felicem! Nunc testaris te verum Christicolam.



SCENA XI.


CONSTANTINUS

Admiror, o milites, cur Gallicanus tandiu se subtrahat [Col. 0984C] nostris conspectibus


MILITES.

Ut urbem intravit, gressum ad domum sancti Petri concite tetendit, terratenusque prostratus pro recepta victoria grater impendit Altithrono. 11


CONSTANTINUS.

Gallicanus?


MILITES.

Ipse.


CONSTANTINUS.

Incredibile.


MILITES.

En, accedit; ipsum potes sciscitari.



SCENA XII.


CONSTANTINUS.

[Col. 0984D] Diu te, Gallicane, sustinui, ut modum exitumque experirer praelii.


GALLICANUS.

Dicam digestim.


CONSTANTINUS.

Hoc interim parvi pendo, quo edisseras quod magis exopto.


GALLICANUS.

Quid est?


CONSTANTINUS.

Cur iturus deorum templa et revertens intrares apostolorum tecta.


GALLICANUS.

Rogas?


[Col. 0985A] CONSTANTINUS.

Curiose.


GALLICANUS.

Expono.


CONSTANTINUS.

Exopto.


GALLICANUS.

Fateor, sacratissime imperator, iturus, ut objecisti, sacella intravi, meque daemoniis et diis supplex commisi.


CONSTANTINUS.

Hoc Romanis antiquitus fuit in more.


GALLICANUS.

Mala consuetudo.


CONSTANTINUS.

Pessima.


[Col. 0985B] GALLICANUS.

Quo pacto tribuni cum suis legionibus advenere, meque euntem undiquesecus sepsere.


CONSTANTINUS.

Pomposo admodum apparatu egrediebaris.


GALLICANUS.

Promovimus, hostes impegimus, commisimus, victi sumus.


CONSTANTINUS.

Romani victi!


GALLICANUS.

Penitus.


CONSTANTINUS.

O res dira omnibusque saeclis inaudita!


GALLICANUS.

[Col. 0985C] Ego quidem nefanda sacrificia iteravi, nec aderant qui adjuvarent dii; sed invalescente congressione plurimi ex nostris interiere.


CONSTANTINUS.

Confundor audiendo.


GALLICANUS.

Tandem tribuni me spreverunt, se tradiderunt.


CONSTANTINUS.

Hostibus?


GALLICANUS.

Ipsis.


CONSTANTINUS.

Ah! quid fecisti?


GALLICANUS.

[Col. 0985D] Quid possem facere, nisi fugam captare?


CONSTANTINUS.

Non.


GALLICANUS.

Etiam.


CONSTANTINUS.

Quantis tunc angustiis urgebatur constantia tui pectoris!


GALLICANUS.

Maximis.


CONSTANTINUS.

Et quomodo evasisti?


GALLICANUS.

Mei familiares socii Joannes et Paulus suaserunt mihi votum fecisse Creatori.


[Col. 0986A] CONSTANTINUS.

Salubre.


GALLICANUS.

Experiebar. Ut os ad vovendum aperui, coeleste juvamen sensi.


CONSTANTINUS.

Quo pacto?


GALLICANUS.

Apparuit mihi juvenis procerae magnitudinis crucem ferens in humeris, et praecepit ut stricto mucrone illum sequerer.


CONSTANTINUS.

Quisquis ille erat, coelitus missus fuerat.


GALLICANUS.

[Col. 0986B] Comprobavi; nec mora, astiterunt mihi a dextra laevaque milites armati, quorum vultum minime agnovi, promittentes auxilium sui.


CONSTANTINUS.

Coelestis militia.


GALLICANUS.

Non ambigo. At ubi sequens praecedentem secutus [leg. securus] inter medias hostium ingrederer acies, perveni ad regem eorum, nomine Bradan, qui mox incredibili 12 metu correptus, pedibusque meis provolutus, se cum suis subdidit, professus censum principi Romani orbis finetenus solvendum.


CONSTANTINUS.

Grates prosperitatis auctori, qui in se sperantes [Col. 0986C] non patitur confundi.


GALLICANUS.

Experimento didici.


CONSTANTINUS.

Vellem experiri quid deinde profugi actitarent tribuni.


GALLICANUS.

Maturabant reconciliari.


CONSTANTINUS.

Recepistin' gratis?


GALLICANUS.

Ego illos gratis, qui me periclis, qui se inimicis? haud ita.


CONSTANTINUS.

Et qui?


[Col. 0986D] GALLICANUS.

Proposui promerendae gratiae pretium.


CONSTANTINUS.

Quale?


GALLICANUS.

Videlicet sectam Christicolarum, quam qui elegerit, gratiam susciperet priorem honoremque ampliorem; qui vero spreverit, gratia simul privaretur et militia.


CONSTANTINUS.

Recta propositio, tuaque auctoritate condigna.


GALLICANUS.

Ego quidem, baptismate imbutus, totum me Deo subjugavi, in tantum, ut tuae quam prae omnibus [Col. 0987A] dilexi abrenunciarem filiae, quo abstinens conjugii placerem Virginis proli.


CONSTANTINUS.

Accede propius, ut irruam in tuos amplexus. Nunc quidem, nunc cogor tibi detegere quod ad tempus studebam velare.


GALLICANUS.

Quid?


CONSTANTINUS.

Id videlicet, quod mea tuaeque natae eidem quam elegisti student religioni.


GALLICANUS.

Gaudeo.


CONSTANTINUS.

Tantoque servandae virginitatis flagrant amore, ut [Col. 0987B] nec minis nec blandimentis revocari possint ab intentione.


GALLICANUS.

Perseverent, exopto.


CONSTANTINUS.

Introeamus in palatium, ubi ipsae commorantur.


GALLICANUS.

Praecede, sequar.


CONSTANTINUS.

Ecce, occurrunt cum Augusta Helena mei genitrice gloriosa, omnibusque lacrymae fluunt prae gaudio.



SCENA XIII.


[Col. 0987C] GALLICANUS.

Vivite feliciter, o sanctae virgines, perseverantes in Dei timore, decusque virginitatis inviolatum servate, quo dignae inveniamini amplexibus Regis aeterni.


CONSTANTIA.

Eo liberius servabimus, quo te non contra luctari sentimus.


GALLICANUS.

Non contra luctor, non renitor, non prohibeo; sed vestris in hoc votis libens concedo in tantum, ut nec te, o mea Constantia, quam haud segniter emi vitae pretio, aliud quam coepisti velle cogam.


CONSTANTIA.

Haec mutatio dextrae Excelsi.


GALLICANUS.

[Col. 0987D] Si in melius mutatus non essem, tuae promissioni 13 assensum non praeberem.


CONSTANTIA.

Amicus pudicitiae virginalis et fautor totius bonae voluntatis, qui te ab injusta intentione revocavit, meamque virginitatem sibi signavit, dignetur nos pro corporali discidio quandoque associatum ire in aeterno gaudio.


[Col. 0988A] GALLICANUS.

Fiat, fiat!


CONSTANTINUS.

Cum vinculum Christi amoris in unius nos societate conjungat religionis, decet ut, quasi gener Augustorum, honorifice nobiscum habites intra palatium.


GALLICANUS.

Nulla magis est vitanda tentatio, quam oculorum concupiscentia.


CONSTANTINUS.

Refragari nequeo.


GALLICANUS.

Unde non expedit me frequentius virginem intueri, [Col. 0988B] quam prae parentibus, prae vita, prae anima, a me scis amari.


CONSTANTINUS.

Ut libet.


GALLICANUS.

Ecce, habes quadruplicatum exercitum Christo favente et me laborante, patere ut nunc militem imperatori, cujus juvamine vici, et cui debeo quidquid feliciter vixi.


CONSTANTINUS.

Ipsum decet laus et jubilatio, ipsi debet famulari omnis creatura.


GALLICANUS.

Sed illi potissimum, quis in necessitate largius praestat auxilium.


[Col. 0988C] CONSTANTINUS.

Ut asseris.


GALLICANUS.

Partem possessionis, quae ad filias pertinet, excipio, partemque ad susceptionem peregrinorum mihi reservo. De reliquo proprios servos libertate donatos ditari, pauperumque necessitates volo sustentari.


CONSTANTINUS.

Prudenter possessa disponis, nec expers fles aeternae retributionis.


GALLICANUS.

Me ipsum etiam sancto viro Hilariano in urbe ostendi [(2) 1Kb] individuum sodalem ardeo associatum iri quo ibidem reliquum vitae in Dei laude pauperumque [Col. 0988D] vacem susceptione.


CONSTANTINUS.

Simplex Esse, cui semper est posse, sinat tui esse prosperis successionibus juxta sui velle vigere, et perducat te ad gaudia aeternitatis, qui regnat et gloriatur in unitate Trinitatis.


GALLICANUS.

Amen.



ACTUS SECUNDUS. INTERLOCUTORES: JULIANUS IMPERATOR, CONSULES, MILITES, TERENTIANUS, JOANNES, CHRISTICOLAE.
[Col. 0989]


SCENA I.
[Col. 0989A]

JULIANUS.

14 Incommodum satis nostro probatur esse imperio, quod christiani libero utuntur arbitrio, et jactant se leges debere sequi, quas accipiebant temporibus Constantini.


CONSULES.

Turpe, si pateris.


JULIANUS.

Non patiar.


CONSULES.

Decet.


JULIANUS.

O milites, accingimini, et nudate christicolas possessionibus propriis, objiciendo sententiam Christi [Col. 0989B] dicentis: Qui non renuntiaverit omnibus quae possidet, N. P. T. M. V. E. S. P. T.


MILITES.

In nobis non erit mora.



SCENA II.


CONSULES.

En, milites revertuntur.


JULIANUS.

Secundusne est vester reditus?


MILITES.

Secundus.


JULIANUS.

Et cur tam citus?


MILITES.

Dicemus: Castella, quae Gallicanus sibi retinuit, [Col. 0989C] decrevimus intrasse, tuaeque servituti usurpasse; sed, si quis ex nostris pedem admovit, leprosus seu energumenus est factus.


JULIANUS.

Revertimini, ipsumque compellite vel patriam deserere, vel idolis sacrificare.



SCENA III.


GALLICANUS.

Ne fatigemini, o milites, inutilia suadendo, quia in aestimatione aeternae vitae flocci facio quidquid habetur sub sole. Unde patriam desero et exsul pro Christo Alexandriam peto, optans ibidem coronari martyrio.



SCENA IV.


[Col. 0989D] MILITES.

Gallicanus, ut jussisti, patria expulsus Alexandriam petiit, ibique a Rauciano comite tentus gladio est peremptus.


JULIANUS.

O bene factum!


[Col. 0990A] MILITES.

Sed Joannes et Paulus te fastidiunt.


JULIANUS.

Quid agunt?


MILITES.

Libere vagantur, thesauros Constantiae erogant.


JULIANUS.

Advocentur.


MILITES.

Adsunt.



SCENA V.


JULIANUS.

Non nescio vos, Joannes et Paule, a cunabulis Augustorum mancipatos fuisse obsequio.


JOANNES.

[Col. 0990B] Fuimus.


JULIANUS.

Unde decet ut meo inhaerentes lateri serviatis in palatio, in quo nutriti estis a puero.


PAULUS.

Haud serviemus.


JULIANUS.

Mihin' non servietis?


JOANNES.

Diximus.


JULIANUS.

Num non videmur Augustus?


PAULUS.

Sed dissimilis prioribus.


JULIANUS.

[Col. 0990C] In quo?


JOANNES.

Religione et merito.


JULIANUS.

Vellem plenius audire.


PAULUS.

Volumus dicere: Gloriosissimi et famosissimi imperatores Constantinus, Constans et Constantius, quorum famulabamus imperio, fuere viri Christianissimi, et gloriabantur se servos esse Christi.


JULIANUS.

Memini, sed non opto eos in hoc sequi.


PAULUS.

Deteriora imitaris. Qui ecclesias frequentabant, [Col. 0990D] et excusso diademate 15 prostrati Jesum Christum adorabant.


JULIANUS.

Ad haec me non cogitis.


JOANNES.

Ideo illis es dissimilis.


[Col. 0991A] PAULUS.

Nam quia adolebantur Creatori, Augustalis apicem dignitatis ornabant et beatificabant insignibus suae probitatis et sanctitatis, prosperisque ad vota successionibus pollebant.


JULIANUS.

Certe ego.


JOANNES.

Non simili modo, quia eos divina comitabatur gratia.


JULIANUS.

Frivola. Ego quondam stultus talia exercui, et clericatum in Ecclesia obtinui.


JOANNES.

[Col. 0991B] Placetne tibi, o Paule, clericus?


PAULUS.

Diaboli capellanus.


JULIANUS.

At ubi nihil utilitatis inesse deprehendi, ad culturam deorum me inflexi, quorum pietas me provexit ad fastigium regni.


JOANNES.

Abrupisti nostri orationem, ne audires justorum laudem.


JULIANUS.

Quid ad me?


PAULUS.

Nihil; sed subjungendum est quod ad te. Postquam enim mundus eis non erat dignus habendis, [Col. 0991C] suscepti sunt inter angelos, tibique infelix respublica relinquebatur regenda.


JULIANUS.

Cur infelix juxta id temporis?


JOANNES.

Ex qualitate rectoris.


PAULUS.

Reliquisti omnem religionem, et imitatus es idololatriae superstitionem. Pro hac iniquitate, et a tuis conspectibus et a tuorum societate nos subtraximus


JULIANUS.

Licet satis multis a vobis dehonestatus sim, adhuc tamen parcens audaciae cupio vos inter primos [Col. 0991D] in palatio extollere.


JOANNES.

Ne fatiga te, quia nec minis, nec blandimentis cogimur cedere.


JULIANUS.

Decem dierum dabo inducias, quo tandem resipiscentes ultro maturetis reconciliari gratiae nostrae dignitatis. Sin autem, quod faciendum est faciam, non ultra vobis ludibrio fiam.


PAULUS.

Quod facturus eris hodie perfice, quia nec ad tui salutationem, nec ad palatium, nec ad culturam deorum nos poteris revocare.


JULIANUS.

Abite, discedite, quae monui perpetrate.


[Col. 0992A] JOANNES.

Acceptas non flocci faciamus inducias, sed facultates coelo permittamus, nosque jejuniis et obsecrationibus Deo interim commendemus.


PAULUS.

Consequens est.



SCENA VI.


JULIANUS.

Vade, Terentiane, sumptis tecum militibus compelle Joannem et Paulum deo Jovi sacrificare. Si autem obstinato resisterint pectore, perimantur, non palam, sed nimium 16 occulte, quia palatini fuere.



SCENA VII.


TERENTIANUS.

[Col. 0992B] Imperator Julianus cui servio misit vobis, Joannes et Paule, pro sui clementia aureum simulacrum Jovis, cui thura gratis imponere debetis. Quod si nolueritis, capitalem sententiam subibitis.


JOANNES.

Si Julianus sit tuus dominus, habeto pacem cum illo, et utere ejus gratia. Nobis non est alius nisi Dominus noster Jesus Christus, pro cujus amore desideramus mori, quo mereamur aeternis gaudiis perfrui.


TERENTIANUS.

Quid tardatis, milites? stringite ferrum, et interficite imperatoris deorumque rebelles; interfectos clam in domo sepelite, nullumque sanguinis vestigium relinquite.


[Col. 0992C] MILITES.

Et quid dicemus rogati?


TERENTIANUS.

Simulate quasi exsilio sint destinati.


JOANNES, PAULUS.

Te, Christe, cum Patre et sancto Spiritu regnantem, unum Deum, sub hoc periculo invocamus, te moriendo laudamus; tu suscipe animas, pro te de lutea habitatione eliminatas.



SCENA VIII.


TERENTIANUS.

Eh heu, o Christicolae. quid patitur unicus filius meus?


CHRISTICOLAE.

Stridet dentibus, sputa jacit, torquet insana lumina; [Col. 0992D] nam plenus est daemoniis.


TERENTIANUS.

Vae patri! ubi agitatur.


CHRISTICOLAE.

Ante sepulcra martyrum Joannis et Pauli humi provolvitur, seque ipsorum precibus torqueri fatetur.


TERENTIANUS.

Mea culpa, meum facinus. Nam meo hortatu, meo jussu ipse infelix impias manus in sanctos martyres misit.


CHRISTICOLAE.

Si te hortante deliquit, te compatiente poenas luit.


[Col. 0993A] TERENTIANUS.

Ego quidem parui jussis impiissimi imperatoris Juliani.


CHRISTICOLAE.

Ideo namque ipse divina perculsus est ultione.


TERENTIANUS.

Scio, eoque magis expaveo, quo nullum hostem Dei servorum impunitum evasisse meminero.


CHRISTICOLAE.

Recte.


TERENTIANUS.

Quid si curram et poenitens sceleris sacris provolvar [Col. 0993B] tumulis?


CHRISTICOLAE.

Veniam mereberis, si tamen baptismate mundaberis.



SCENA IX.
[Col. 0994A]

TERENTIANUS.

Gloriosi testes Christi, Joannes et Paule, imitamini exemplum magistri eadem jubentis, et orate pro persecutorum delictis. Este compatientes orbati patris angustiis et misereamini furientis nati miseriis, quo ambo tincti fonte baptismatis perseveremus in fide sanctae Trinitatis.


CHRISTICOLAE.

Parce, Terentiane, 17 lacrymis, et parce anxietati cordis. En, filius tuus resipiscit et per martyrum suffragia sanum recepit.


TERENTIANUS.

Gratias Regis aeternitatis, qui suis militibus tantum praestitit honoris, ut non solum animae gaudent in [Col. 0994B] coelo, sed etiam mortua in tumulis ossa variis fulgent miraculorum titulis, in testimonium sui sanctitatis, praestante Domino nostro Jesu Christo qui vivit et regnat.



II. DULCITIUS.
[Col. 0993]




ARGUMENTUM IN DULCITIUM.

Passio sanctarum virgiuum Agapes, Chioniae et Irenae, quas sub nocturno silentio Dulcitius praeses clam adiit, cupiens earum amplexibus saturari. Sed mox ut intravit, mente captus ollas et sartagines pro virginibus amplectendo osculabatur, donec facies et vestes horribili nigredine inficiebantur. Deinde Sisinnio comiti jussu perpuniendas [leg. j. imperatoris pun.] virgines cessit, qui etiam miris modis illusus tandem Agapen et Chioniam concremari et Irenam jussit perfodi.



INTERLOCUTORES: DIOCLETIANUS, AGAPE, CHIONIA, IRENA, DULCITIUS, MILITES.



SCENA I.
[Col. 0993C]

DIOCLETIANUS.

Parentelae claritas, ingenuitas, vestrumque serenitas pulchritudinis exigit vos nuptiali lege primis in palatio copulari, quod nostri jussio annuerit fieri, si Christum negare nostrisque diis sacrificia velitis ferre.


AGAPE.

Esto securus curarum, nec te gravet nostrarum praeparatio nuptiarum, quia nec ad negationem confitendi nominis, nec ad corruptionem integritatis ullis rebus compelli poterimus.


DIOCLETIANUS.

Quid sibi vult ista quae vos agitat fatuitas?


AGAPE.

[Col. 0993D] Quod signum fatuitatis nobis inesse deprehendis?


[Col. 0994C] 18 DIOCLETIANUS.

Evidens magnumque.


AGAPE.

In quo?


DIOCLETIANUS.

In hoc praecipue quod, relicta vetustae observantia religionis, inutilem Christianae novitatem sequimini superstitionis.


AGAPE.

Temere calumniaris statum Dei omnipotentis. Periculum.


DIOCLETIANUS.

Cujus?


AGAPE.

Tui reique publicae quam gubernas.


[Col. 0994D] DIOCLETIANUS.

Ista insanit. Amoveatur.


[Col. 0995A] CHIONIA.

Mea germana non insanit, sed tui stultitiam juste reprehendit.


DIOCLETIANUS.

Ista inclementius bacchatur, unde nostris conspectibus aeque subtrahatur, et tertia discutiatur.


IRENA.

Tertiam rebellem tibique penitus probabis renitentem.


DIOCLETIANUS.

Irena, cum sis minor aetate, fito major dignitate.


IRENA.

Ostende, quaeso, quo pacto.


DIOCLETIANUS.

Flecte cervicem diis, et esto sororibus exemplum [Col. 0995B] correctionis et causa liberationis.


IRENA.

Conquiniscant idolis, qui velint incurrere iram Celsitonantis, ego quidem caput regali unguento delibutum non dehonestabo, pedibus simulacrorum submittendo.


DIOCLETIANUS.

Cultura deorum non adducit dehonestatem, sed praecipuum honorem.


IRENA.

Et quae inhonestas turpior, quae turpitudo major, quam servos venerari ut dominos?


DIOCLETIANUS.

Non suadeo tibi venerari servos, sed dominorum principumque deos.


[Col. 0995C] IRENA.

Nonne is est cujusvis servus, qui ab artifice pretio comparatur, ut emptitius?


DIOCLETIANUS.

Hujus praesumptio verbositatis tollenda est suppliciis.


IRENA.

Hoc optamus, hoc amplectimur, ut pro Christi amore suppliciis laceremur.


DIOCLETIANUS.

Istae contumaces nostrisque decretis contraluctantes catenis irretiantur, et ad examen Dulcitii praesulis [leg. praesidis] sub carcerali squalore serventur.



SCENA II.


[Col. 0995D] DULCITIUS.

Producite, milites, producite quas tenetis in carcere.


MILITES.

Ecce quas vocasti.


DULCITIUS.

Papae! quam pulchrae, quam venustae, quam egregiae puellulae!


MILITES.

Profecto decorae.


DULCITIUS.

Captus sum illarum specie.


MILITES.

Credibile.


[Col. 0996A] DULCITIUS.

Exaestuo illas ad mei amorem trahere.


MILITES.

Diffidimus te praevalere.


DULCITIUS.

Quare?


MILITES.

Quia stabiles fide.


DULCITIUS.

Quid si suadeam blandimentis?


MILITES.

Contemnunt.


DULCITIUS.

Quid si terream suppliciis?


MILITES.

[Col. 0996B] Parvi pendunt.


DULCITIUS.

Et quid fiet?


MILITES.

Praecogita.


DULCITIUS.

Ponite illas 19 in custodiam in interiorem officinae aedem, in cujus proaulio ministrorum servantur vasa.


MILITES.

Ut quid eo loci?


DULCITIUS.

Quo a me saepiuscule possint videri.


MILITES.

Ut jubes.



SCENA III.


[Col. 0996C] DULCITIUS.

Quid agunt captivae sub hoc noctis tempore?


MILITES.

Vacant hymnis.


DULCITIUS.

Accedamus propius.


MILITES.

Tinnulae sonitum vocis a longe audiemus.


DULCITIUS.

Observate pro foribus cum lucernis; ego autem intrabo et vel optatis amplexibus me saturabo.


MILITES.

Intra, praestolabimur.



SCENA IV.


[Col. 0996D] AGAPE.

Quid strepit prae foribus?


IRENA.

Infelix Dulcitius ingreditur.


CHIONIA.

Deus nos tueatur!


AGAPE.

Amen.


CHIONIA.

Quid sibi vult collisio ollarum, cacaborum et sartaginum?


IRENA.

Lustrabo. Accedite, quaeso, per rimulas perspicite.


[Col. 0997A] AGAPE.

Quid est?


IRENA.

Ecce, iste stultus mente alienatus aestimat se nostris uti amplexibus.


AGAPE.

Quid facit?


IRENA.

Nunc ollas molli fovet gremio, nunc sartagines et cacabos amplecitur mitia libans oscula.


CHIONIA.

Ridiculum!


IRENA.

Nam facies, manus ac vestimenta, adeo sordida, adeo coinquinata, ut nigredo quae inhaesit similitudinem [Col. 0997B] Aethiopis exprimat.


AGAPE.

Decet, ut talis appareat corpore, qualis a diabolo possidetur in mente.


IRENA.

En, parat egredi. Intendamus quid illo egrediente agant milites pro foribus exspectantes.



SCENA V.


MILITES.

Quis hic egreditur daemoniacus, vel magis ipse diabolus? Fugiamus.


DULCITIUS.

Milites, quo fugitis? State, exspectate, ducite me cum lucernis ad cubile.


MILITES.

[Col. 0997C] Vox senioris nostri, sed imago diaboli. Non subsistamus, sed fugam maturemus; phantasma vult nos pessumdare.


DULCITIUS.

Ad palatium ibo, et quam abjectionem patior principibus vulgabo



SCENA VI.


DULCITIUS.

Ostiarii, introducite me in palatium, quia ad imperatorem habeo secretum.


OSTIARII.

Quid hoc vile ac detestabile monstrum, scissis et nigellis panniculis obsitum? Pugnis tundamus, de gradu praecipitemus, nec ultra huc detur liber accessus.


[Col. 0997D] DULCITIUS.

Vae, vae! Quid contigit? Nonne splendidissimis vestibus indutus, totoque corpore videor nitidus, et quicunque me aspicit velut horribile monstrum fastidit? Ad conjugem revertar, quo ab illa quid erga me actum sit experiar. 20 En, solutis crinibus egreditur, omnisque domus lacrymis prosequitur.



SCENA VII.


CONJUX.

Heu, heu! mi senior, Dulciti! Quid pateris? Non es sanae mentis? Factus es in derisum Christicolis.


DULCITIUS.

Nunc tandem sentio me illusum illarum maleficiis.


[Col. 0998A] CONJUX.

Hoc me vehementer confudit, hoc praecipue contristavit, quod quid patiebaris ignorasti.


DULCITIUS.

Mando ut lascivae praesententur puellae, et abstractis vestibus publice denudentur, quo versa vice quid nostra possint ludibria experiantur.



SCENA VIII.


MILITES.

Frustra sudamus, in vanum laboramus. Ecce, vestimenta virgineis corporibus inhaerent velut coria. Sed et ipse qui nos ad exspoliandum urgebat praeses stetit sedendo, nec ullatenus excitari potest a somno. Ad imperatorem adeamus, ipsique rerum quae geruntur propalemus.



SCENA IX.
[Col. 0998B]

DIOCLETIANUS.

Dolet nimium quod praesidem Dulcitium audio adeo illusum, adeo exprobratum, adeo calumniatum. Sed, ne viles mulierculae jactent se impune nostris diis deorumque cultoribus illudere, Sisinnium comitem dirigam ad ultionem exercendam.



SCENA X.


SISINNIUS.

O milites, ubi sunt lascivae, quae torqueri debent, puellae?


MILITES.

Affliguntur in carcere.


SISINNIUS.

[Col. 0998C] Irenam reservate et reliquas producite.


MILITES.

Cur unam excipis?


SISINNIUS.

Parcens infantiae. Forte facilius convertetur, si sororum praesentia non terrebitur.


MILITES.

Ita.



SCENA XI.


MILITES.

Praesto sunt quas jussisti.


SISINNIUS.

Praebete assensum, Agape et Chionia, meis consiliis.


AGAPE.

[Col. 0998D] Si praebebimus?


SISINNIUS.

Ferte libamina diis


CHIONIA.

Vero et aeterno Patri ejusque coaeterno Filio, sanctoque amborum Paraclito, sacrificium laudis sine intermissione libamus.


SISINNIUS.

Hoc vobis non suadeo, sed poenis prohibeo.


AGAPE.

Non prohibebis, nec unquam sacrificabimus daemoniis.


SISINNIUS.

Deponite duritiam cordis, et sacrificate. Sin autem, [Col. 0999A] faciam vos interfectum iri, juxta praeceptum imperatoris Diocletiani.


CHIONIA.

Decet ut in nostri necem obtemperes jussis tui imperatoris, cujus nos decreta contemnere noscis. Si autem parcendo moram feceris, aequum est ut tu interficiaris.


SISINNIUS.

Non tardetis, milites, non tardetis capere blasphemas has, 21 et in ignem projicite vivas.


MILITES.

Instemus construendis rogis et tradamus illas bacchantibus flammis, quo finem demus conviciis.


AGAPE.

Non tibi, Domine, non tibi haec potentia insolita, [Col. 0999B] ut ignis vim virtutis suae obliviscatur, tibi obtemperando. Sed taedet nos morarum. Ideo rogamus solvi retinacula animarum, quo exstinctis corporibus tecum plaudent in aethere nostri spiritus.


MILITES.

O novum, o stupendum miraculum! Ecce, animae egressae sunt corpore, et nulla laesionis reperiuntur vestigia; sed nec capilli, nec vestimenta ab igne sunt ambusta, quo minus corpora.


SISINNIUS.

Proferte Irenam.


MILITES.

Etiam.



SCENA XII.


[Col. 0999C] SISINNIUS.

Pertimesce, Irena, necem sororum, et cave perire exemplo illarum.


IRENA.

Opto exemplum earum moriendo sequi, quo merear cum his aeternaliter laetari.


SISINNIUS.

Cede, cede meae suasioni.


IRENA.

Haud cedam facinus suadenti.


SISINNIUS.

Si non cesseris, non citum tibi praestabo exitum, sed differam et nova in dies supplicia multiplicabo.


IRENA.

Quanto acrius torqueor, tanto gloriosius exaltabor.


[Col. 0999D] SISINNIUS.

Supplicia non metuis; admovebo quod horresces.


IRENA.

Quidquid irrogabis adversi, evadam juvamine Christi.


SISINNIUS.

Faciam te ad lupanar duci, corpusque tuum turpiter coinquinari.


IRENA.

Melius est ut corpus quibuscunque injuriis maculetur, quam anima idolis polluatur.


SISINNIUS.

Si socia eris meretricum, non poteris polluta ultra intra contubernium computari virginum.


[Col. 1000A] IRENA.

Voluptas parit poenam, necessitas autem coronam; nec dicitur reatus nisi quod consentit animus.


SISINNIUS.

Frustra parcebam, frustra miserebar hujus infantiae.


MILITES.

Praescivimus; nullatenus ad deorum culturam potest flecti, nec terrore unquam potest frangi.


SISINNIUS.

Non ultra parcam.


MILITES.

Rectum.


SISINNIUS.

Capite illam sine miseratione, et trahentes cum [Col. 1000B] crudelitate ducite ad lupanar sine honore.


IRENA.

Non perducent.


SISINNIUS.

Quis prohibere potest?


IRENA.

Qui mundum sui providentia regit.


SISINNIUS.

Probabo.


IRENA.

Ac citius libito.


SISINNIUS.

Ne terreamini, milites, fallacibus hujus blasphemae praesagiis.


MILITES.

[Col. 1000C] Non terremur, sed tuis praeceptis parere nitimur.



SCENA XIII.


SISINNIUS.

Qui sunt hi 22 qui nos invadunt? Quam similes sunt militibus quibus Irenam tradidimus. Ipsi sunt. Cur tam cito revertimini? Quo tenditis tam anheli?


MILITES.

Te ipsum quaerimus.


SISINNIUS.

Ubi est quam traxistis?


MILITES.

In supercilio montis.


SISINNIUS.

Cujus?


[Col. 1000D] MILITES.

Proximi.


SISINNIUS.

O insensati et hebetes, totiusque rationis incapaces!


MILITES.

Cur causaris? Cur voce et vultu nobis minaris?


SISINNIUS.

Dii vos perdant!


MILITES.

Quid in te commisimus? Quam tibi injuriam fecimus? Quae tua jussa transgressi sumus?


SISINNIUS.

Nonne praecepi ut rebellem deorum ad turpitudinis locum traheretis?


[Col. 1001A] MILITES

Praecepisti, nosque tuis praeceptis operam dedimus implendis, sed supervenere duo ignoti juvenes, asserentes se ad hoc ex te missos, ut Irenam ad cacumen montis perducerent.


SISINNIUS.

Ignorabam.


MILITES.

Agnoscimus.


SISINNIUS.

Quales fuerunt?


MILITES.

Amictu splendidi, vultu admodum reverendi.


SISINNIUS.

[Col. 1001B] Num sequebamini illos?


MILITES.

Sequebamur.


SISINNIUS.

Quid fecerunt?


MILITES.

A dextra laevaque Irenae se locaverunt, et nos huc direxerunt, quo te exitus rei non lateret.


SISINNIUS.

Restat ut ascenso equo pergam, et qui fuerint, qui nos tam libere illuserunt, perquiram.


MILITES.

Properemus pariter.



SCENA XIV.
[Col. 1002A]

SISINNIUS.

Hem! ignoro quid agam. Pessumdatus sum maleficiis christicolarum. En montem circumeo, et semitam aliquoties reperiens, nec ascensum comprehendere, nec reditum queo repetere.


MILITES.

Miris modis omnes illudimur, nimiaque lassitudine fatigamur, et si insanum caput diutius vivere sustines, te ipsum et nos perdes.


SISINNIUS.

Quisquis es meorum, strenue extende arcum, jace sagittam, perfode hanc maleficam.


MILITES.

Decet.


[Col. 1002B] IRENA.

Infelix, erubesce, teque turpiter victum ingemisce, quia tenellae infantiam virgunculae absque armorum apparatu nequisti superare.


SISINNIUS.

Quidquid dedecoris accidit levius tolero, quia te morituram haud dubito.


IRENA.

Hinc mihi quam maxime gaudendum, tibi vero dolendum, quia pro tui severitate malignitatis in Tartara damnaberis; ego autem martyrii palmam virginitatisque receptura coronam, 23 intrabo aethereum aeterni regis thalamum, cui est honor et gloria in saecula.



III. CALLIMACHUS.
[Col. 1001]




ARGUMENTUM IN CALLIMACHUM.

Resuscitatio Drusianae et Callimachi, qui eam non solum vivam, sed etiam prae tristitia atque excaecatione illiciti amoris, in Domino mortuam plus justo amavit, unde morsu serpentis male periit; sed precibus sancti Joannis apostoli una cum Drusiana resuscitatus, in Christo est renatus.



INTERLOCUTORES: CALLIMACHUS, AMICI, DRUSIANA, ANDRONICUS, SANCTUS JOANNES, FORTUNATUS.



SCENA I.
[Col. 1001C]

CALLIMACHUS

Paucis vos, amici, volo.


AMICI.

Utere quantumlibet nostro colloquio.


CALLIMACHUS.

Si aegre non accipitis, malo vos interim sequestrari aliorum colloquio.


[Col. 1002C] AMICI.

Quod tibi videtur commodum nobis est sequendum.


CALLIMACHUS.

Accedamus in secretiora loca, ne aliquis superveniens interrumpat dicenda.


AMICI.

Ut libet.



SCENA II.
[Col. 1003A]

CALLIMACHUS.

Anxie diuque gravem sustinui dolorem, quem vestro consilio relevari posse spero.


AMICI.

Aequum est ut communicata invicem compassione patiamur quidquid unicuique nostrum utriusque eventu fortunae ingeratur.


CALLIMACHUS.

O utinam voluissetis meam passionem compatiendo mecum partiri!


AMICI.

Enuclea quid patiaris, et, si res exigit, compatiemur; sin autem, animum tuum a nequam intentione [Col. 1003B] revocare nitemur


CALLIMACHUS.

Amo.


AMICI

Quid?


CALLIMACHUS.

Rem pulchram, rem venustam.


AMICI.

Nec in solo, nec in omni. Ideo atomum quod amas per hoc nequit intelligi.


CALLIMACHUS.

Mulierem.


AMICI.

Cum mulierem dixeris, omnes comprehendis.


CALLIMACHUS.

[Col. 1003C] Non omnes aequaliter, sed 24 unam specialiter.


AMICI.

Quod de subjecto dicitur, non nisi de subjecto aliquo cognoscitur. Unde, si velis nos enarithmum agnoscere, dic primum usiam.


CALLIMACHUS.

Drusianam.


AMICI.

Andronici hujus principis conjugem?


CALLIMACHUS.

Ipsam.


AMICI.

Erras, socie: est lota baptismate.


CALLIMACHUS.

[Col. 1003D] Inde non curo, si ipsam ad mei amorem attrahere potero.


AMICI.

Non poteris.


CALLIMACHUS.

Cur diffiditis?


AMICI.

Quia rem difficilem petis.


CALLIMACHUS.

Num ego primus hujusmodi rem peto, et non multorum ad audendum provocatus sum exemplo?


AMICI.

Intende, frater: ea ipsa quam ardes, sancti Joannis apostoli doctrinam secuta, totam se devovit Deo, in tantum ut nec ad torum Andronici Christianissimi [Col. 1004A] viri jamdudum potuit revocari, quo minus tuae consentiet vanitati.


CALLIMACHUS.

Quaesivi a vobis consolationem, sed incutitis mihi desperationem.


AMICI.

Qui simulat fallit, et qui profert adulationem vendit veritatem.


CALLIMACHUS.

Quia mihi vestrum auxilium subtrahitis, ipsam adibo, ejusque animo mei amorem blandimentis persuadebo


AMICI.

Haud persuadebis.


CALLIMACHUS.

[Col. 1004B] Quippe vetar fatis.


AMICI.

Experiemur.



SCENA III.


CALLIMACHUS.

Sermo meus ad te, Drusiana, praecordialis amor.


DRUSIANA.

Quid mecum velis, Callimache, sermonibus agere vehementer admiror.


CALLIMACHUS.

Miraris?


DRUSIANA.

Satis.


CALLIMACHUS.

Primum de amore.


[Col. 1004C] DRUSIANA.

Quid de amore?


CALLIMACHUS.

Id scilicet quod te prae omnibus diligo


DRUSIANA.

Quae vis consanguinitatis, quaeve legalis conditio institutionis compellit te ad mei amorem?


CALLIMACHUS.

Tui pulchritudo.


DRUSIANA.

Mea pulchritudo


CALLIMACHUS.

Imo.


DRUSIANA.

Quid ad te?


[Col. 1004D] CALLIMACHUS.

Proh dolor! hactenus parum, sed spero quod attineat postmodum.


DRUSIANA.

Discede, discede, leno nefande; confundor enim diutius tecum verba miscere, quem sentio plenum diabolica deceptione.


CALLIMACHUS.

Mea Drusiana, ne repellas te amantem tuoque amori cordetenus inhaerentem, sed impende amori vicem.


DRUSIANA.

Lenocinia tua parvipendo, tuique lasciviam fastidio, sed teipsum penitus sperno.


[Col. 1005A] CALLIMACHUS.

Adhuc non reperi occasionem irascendi; quia quid mea in te agat dilectio forte erubescis fateri.


DRUSIANA.

Nihil aliud nisi indignationem.


CALLIMACHUS.

Credo te 25 hanc sententiam mutatum ire.


DRUSIANA.

Non mutabo pro certo.


CALLIMACHUS.

Forte.


DRUSIANA.

O insensate et amens! Cur falleris? Cur te vacua spe illudis? Quo pacto, qua dementia reris me tuae cedere nugacitati, quae per multum temporis a legalis [Col. 1005B] toro viri me abstinui?


CALLIMACHUS.

Proh Deum atque hominum fidem! si non consenseris, non quiescam, non desistam, donec te captiosis circumveniam insidiis.



SCENA IV.


DRUSIANA.

Eh heu! Domine Jesu Christe, quid prodest castitatis professionem subiisse, cum is amens mea deceptus est specie? Intende, Domine, mei timorem, intende quem patior dolorem. Quid mihi, quid agendum sit, ignoro. Si prodidero, civilis per me fiet discordia; si celavero, insidiis diabolicis sine te refragari nequeo. Jube me in te, Christe, ocius mori, ne fiam in ruinam delicato [Col. 1005C] juveni.


ANDRONICUS.

Vae mihi infortunato! Ex improviso mortua es Drusiana. Curro, sanctumque Joannem advoco.



SCENA V


JOANNES.

Cur nimium contristaris, Andronice? Cur fluunt lacrymae?


ANDRONICUS.

Heu! heu! domine, taedeo vitae propriae.


JOANNES.

Quid pateris?


ANDRONICUS.

Drusiana, tui assecla . . . . .


[Col. 1005D] JOANNES.

Estne homine exuta?


ANDRONICUS.

Hem! est.


JOANNES.

Multum disconvenit ut pro his fundantur lacrymae, quorum animas credimus laetari in requie.


ANDRONICUS.

Non dubitem licet quin, ut asseris, anima aeternaliter laetetur corpusque quandoque incorruptum resuscitetur, hoc tamen me vehementer exurit, quod ipsa me praesente mortem ut adveniret optando invitavit.


JOANNES.

Agnostin' causam?


[Col. 1006A] ANDRONICUS.

Agnovi, tibique enucleam, si quando ex tristitia hac convalescam.


JOANNES.

Accedamus, exsequiasque diligenter celebremus.


ANDRONICUS.

Marmoreum in proximo sepulcrum habetur, in quod funus ponatur; servandique cura sepulcri Fortunato nostro relinquatur procuratori.


JOANNES.

Decet ut tumuletur honorifice. Deus laetificet animam in requie



SCENA VI.


CALLIMACHUS.

Quid fiet, Fortunate, quia nec morte Drusianae [Col. 1006B] revocari possum ab amore?


FORTUNATUS.

Miserabile.


CALLIMACHUS.

Pereo nisi me adjuvet tua industria.


FORTUNATUS.

In quo possum adjuvare?


CALLIMACHUS.

In eo ut vel mortuam me facias videre.


FORTUNATUS.

Corpus adhuc integrum manet, ut reor, quia 26 non languore exesum, sed levi, ut experiebare, febre est solutum


CALLIMACHUS.

O me felicem, si unquam experirer!


[Col. 1006C] FORTUNATUS.

Si placabis muneribus, dedam illud tuis usibus


CALLIMACHUS.

Quae in praesenti ad manus habeo interim accipe, nec diffidas te multo majora accepturum fore.


FORTUNATUS.

Eamus cito.


CALLIMACHUS.

In me non erit mora.



SCENA VII.


FORTUNATUS.

Ecce corpus: nec facies cadaverosa, nec membra sunt tabida; utere ut libet.


CALLIMACHUS.

O Drusiana, Drusiana, quo affectu cordis te colui, [Col. 1006D] qua sinceritate dilectionis te viscera tenus amplexatus fui! Et tu semper abjecisti, meis votis contradixisti. Nunc in mea situm est potestate quantislibet injuriis te velim lacessere.


FORTUNATUS.

At, at! horribilis serpens invadit nos.


CALLIMACHUS.

Hei mihi! Fortunate, cur me decepisti? Cur detestabile scelus persuasisti? En, tu morieris serpentis vulnere, et ego commorior prae timore.



SCENA VIII.


JOANNES.

Accedamus, Andronice, ad tumulum Drusianae, quo animam Christo commendemus prece.


[Col. 1007A] ANDRONICUS.

Hoc decet tui sanctitatem, ut non obliviscaris in te confidentem.


JOANNES.

Ecce, invisibilis Deus nobis apparet visibilis in pulcherrimi similitudine juvenis.


ANDRONICUS.

Expaveo.


JOANNES.

Domine Jesu, cur juxta id loci dignatus es servis tuis manifestari?


DEUS.

Propter Drusianae ejusque qui juxta sepulcrum illius jacet resuscitationem apparui, quia nomen meum in his debet gloriari.


[Col. 1007B] ANDRONICUS.

Quam subito receptus est coelo.


JOANNES.

Ideo causam penitus non intelligo.


ANDRONICUS.

Maturemus gressum; forte experieris in perventione quod asseris te minus intelligere.



SCENA IX.


JOANNES.

In nomine Christi, quid est hoc quod videt miraculi? Ecce, aperto sepulcro corpus Drusianae foras est ejectum, juxta quod jacent duo cadavera amplexu serpentis circumflexa.


ANDRONICUS.

Conjecto quid significet. Is ipse Callimachus Drusianam [Col. 1007C] dum viveret illicite amavit, quod illa aegre ferens in febrem prae tristitia incidit, et mortem ut adveniret invitavit.


JOANNES.

Hoc amor castitatis coegit.


ANDRONICUS

Post cujus occasum hic amens infelicis languorem amoris et negati taedium conglomerans sceleris, tabescebat animo, eoque magis desiderio aestuabat.


JOANNES.

Miserabile!


27 ANDRONICUS.

Non ambigo quin hunc improbum servum mercede conduceret, quo illi patrandi occasionem facinoris praeberet.


JOANNES.

[Col. 1007D] O nefas incomparabile!


ANDRONICUS.

Ideo ambo, ut video, morte sunt consumpti, ne effectum administrarent sceleri.


JOANNES.

Nec injuria.


ANDRONICUS.

In hoc tamen illud est vel maxime admirandum, cur hujus qui pravum voluit resuscitatio, magis quam ejus qui consensit, divina sit voce praenuntiata, nisi quia forte hic carnali deceptus delectatione deliquit ignorantia, iste autem sola malitia.


JOANNES.

Quanta supernus arbiter districtione cunctorum [Col. 1008A] facta examinat, quamque aequa lance singulorum merita pensat, id non obvium nec cuiquam explicabile fore potest, quia divini subtilitas judicii longe praeterit humani sagacitatem ingenii.


ANDRONICUS.

Ideo admirando defecimus, quia rerum quae geruntur causas docte internoscere nequimus.


JOANNES.

Eventus post facta docet persaepe rerum discrimina


ANDRONICUS.

Verum age jam, beate Joannes, quod acturus es. Fac ut resuscitetur Callimachus, quo solvatur hujusmodi ambiguitatis nodus.


JOANNES.

[Col. 1008B] Reor prius invocato Christi nomine anguem proturbandum, post vero Callimachum resuscitandum.


ANDRONICUS.

Recte reris, ne ultra laedatur morsu serpentis.


JOANNES.

Discede ab hoc, crudelis bestia, quia serviturus est Christo.


ANDRONICUS.

Licet irrationale sit animal, haud surda tamen aure quod jussisti obaudivit.


JOANNES.

Non mea sed Christi virtute paruit.


ANDRONICUS.

Ideo citius dicto evanuit.


JOANNES.

[Col. 1008C] Deus incircumscriptus et incomprehensibilis, simplex et inaestimabilis, qui solus es id quod es, qui diversa duo socians ex hoc et hoc hominem fingis, eademque dissocians unum quod constabat resolvis, jube ut reducto halitu disjunctaque compagine rursus colliminata, Callimachus resurgat plenus, ut fuit, homo, quo ab omnibus magnificeris, qui solus miranda operaris.


ANDRONICUS.

Amen. Ecce, vitales auras carpit, sed prae stupore adhuc quiescit.


JOANNES.

Callimache, surge in Christi nomine, et utcunque se res habeat confitere; quantilisbet obnoxius sis vitiis proferas, ne nos in modico 28 lateat veritas.


[Col. 1008D] CALLIMACHUS.

Negare nequeo, quin patrandi causa facinoris accesserim, quia infelici languore tabescebam, nec illiciti aestum amoris compescere poteram


JOANNES.

Quae dementia, quae insania te decepit, ut castis praesumeres fragmentis alicujus injuriam conferre dehonestatis?


CALLIMACHUS.

Propria stultitia hujusque Fortunati fraudulenta deceptio.


JOANNES.

Num triplici infortunio adeo infelix effectus es, ut nefas quod voluisti perficere posses?


[Col. 1009A] CALLIMACHUS.

Nullatenus. Licet non defuisset velle possibilitas, tamen omnino defuit posse.


JOANNES.

Quo pacto impediebaris?


CALLIMACHUS.

Ut primum distracto tegmine conviciis tentavi lacessere corpus exanime, iste Fortunatus, qui fomes mali et incentor exstitit, serpentinis perfusus venenis periit.


ANDRONICUS.

O factum bene!


CALLIMACHUS.

Mihi autem apparuit juvenis aspectu terribilis, qui detectum corpus honorifice texit, ex cujus flammea [Col. 1009B] facie candentes in bustum scintillae transiliebant, quarum una resiliens mihi in faciem ferebatur, simulque vox facta est dicens: Callimache, morere ut vivas! His dictis, exspiravi.


JOANNES.

Opus coelestis gratiae, quae non delectatur in impiorum perditione.


CALLIMACHUS.

Audisti miseriam meae perditionis, noli elongare medelam tuae miserationis.


JOANNES.

Non elongabo.


CALLIMACHUS.

Nam nimium confundor, cordetenus contristor, [Col. 1009C] anxior, gemo, doleo super gravi impietate mea.


JOANNES.

Nec immerito, quippe grave delictum haud leve poenitudinis exspectat remedium.


CALLIMACHUS.

O utinam reserarentur secreta meorum viscerum latibula, quo interim amaritudinem quam patior doloris perspiceres, et dolenti condoleres!


JOANNES.

Congaudeo hujusmodi dolori, quia sentio te salubriter contristari.


CALLIMACHUS.

Taedet me prioris vitae, taedet delectationis iniquae.


JOANNES.

Nec injuria.


[Col. 1009D] CALLIMACHUS.

Poenitetque delicti.


JOANNES.

Et merito


CALLIMACHUS.

Displicet omne quod feci in tantum, ut nullus amor, nulla voluptas sit vivendi, nisi renatus in Christo merear in melius transmutari.


JOANNES.

Non dubito quin superna gratia in te appareat.


CALLIMACHUS.

Ideo ne moreris, ne pigriteris lassum erigere, moerentem consolationibus attollere 29, quo tuo monitu, tuo magisterio, a gentili in Christianum, a nugace [Col. 1010A] in castum transmutatus virum, tuoque ducatu semitam arripiens veritatis, vivam juxta divinae praeconium promissionis.


JOANNES.

Benedicta sit unica Progenies Divinitatis, idemque particeps nostrae fragilitatis, qui te, fili Callimache, parcendo occidit et occidendo vivificavit, quo suum plasma mortis specie ab interitu liberaret animae.


ANDRONICUS.

Res insolita, omnique admiratione digna!


JOANNES.

O Christe, mundi redemptio, et peccatorum propitiatio, qualibus laudum praeconiis te talem celebrem ignoro. Expaveo tui benignam clementiam et clementem patientiam, qui peccantes nunc paterno [Col. 1010B] more tolerando blandiris, nunc justa severitate castigando ad poenitentiam cogis.


ANDRONICUS.

Laus ejus divinae pietati.


JOANNES.

Quis auderet credere, quisve praesumeret sperare, ut hunc, quem criminosis intentum vitiis mors invenit et inventum abstulit, tui miseratio ad vitam excitare, ad veniam dignaretur reparare? Sit nomen tuum sanctum benedictum in saecula, qui solus facis stupenda mirabilia.


ANDRONICUS.

Eia, sancte Joannes, et me consolari ne tardes. Nam conjugalis amor Drusianae meam haud patitur [Col. 1010C] mentem consistere, nisi et ipsam quantocius videam resurrectum ire.


JOANNES.

Drusiana, resuscitet te Dominus Jesus Christus.


DRUSIANA.

Laus et honor tibi, Christe, qui me fecisti reviviscere.


CALLIMACHUS.

Sospitatis auctori grates, qui te, mea Drusiana, resurgere dedit in laetitia, quae gravi cum tristitia die fungebaris extrema.


DRUSIANA.

Decet tui sanctitatem, venerande Pater Joannes, ut resuscitato Callimacho, qui me illicite amavit, et hunc resuscites, qui mei proditor funeris exstitit.


CALLIMACHUS.

[Col. 1010D] Ne dignum ducas, Christi apostole, hunc proditorem, hunc malefactorem, a vinculis mortis absolvere, qui me decepit, me seduxit, meque ad audendum horribile facinus provocavit


JOANNES.

Non debes illi invidere gratiam divinae clementiae.


CALLIMACHUS.

Non est enim dignus resurrectione, qui auctor exstitit perditionis alienae.


JOANNES.

Lex nostrae religionis docet, ut homo homini dimittat, si ipse 30 a Deo dimitti ambiat.


ANDRONICUS.

Justum.


[Col. 1011A] JOANNES.

Quando etiam Dei Unigenitus, idemque Virginis primogenitus, qui solus innocens, solus immaculatus, solus sine veterni sorde delicti in mundum venit, omnes sub gravi onere peccati depressos invenit.


ANDRONICUS

Verum.


JOANNES

Scilicet nullum justum, nullum misericordia inveniret dignum, neminem tamen sprevit, neminem suae gratia pietatis privavit, sed seipsum omnibus tradidit, suique dilectam animam pro omnibus posuit.


ANDRONICUS.

[Col. 1011B] Si innocens non occideretur, nemo juste liberaretur.


JOANNES.

Ideo in hominum non delectatur perditione, quos suo emptos meminit pretioso sanguine.


ANDRONICUS.

Gratias illi.


JOANNES.

Unde aliis Dei gratiam non debemus invidere, quam ex nullis praecedentibus meritis in nobis gaudemus abundare.


CALLIMACHUS.

Terruisti me monitu.


JOANNES

Ne autem tuis videar reniti votis, non suscitetur [Col. 1011C] per me, sed per Drusianam, quia ad hoc implendum a Deo accepit gratiam.


DRUSIANA.

Divina substantia, quae vere et singulariter es sine materiae forma, quae hominem ad tui imaginem plasmasti, et plasmato spiraculum vitae inspirasti, jube materiale corpus Fortunati reducto calore in viventem animam iterum reformari, quo trina nostri resuscitatio tibi in laudem vertatur, Trinitas veneranda.


JOANNES.

Amen.


DRUSIANA.

Expergiscere, Fortunate et jussu Christi retinacula mortis disrumpe.


[Col. 1011D] FORTUNATUS.

Quis me apprehensa manu erexit? Quis vocem ut resurgerem dedit?


JOANNES.

Drusiana.


FORTUNATUS.

Num me suscitavit Drusiana?


JOANNES.

Ipsa.


FORTUNATUS.

Nonne ante aliquot dies improvisa morte fuerat consumpta?


JOANNES.

At vivit in Christo.


[Col. 1012A] FORTUNATUS

Et cur manet Callimachus gravi vultu modestus nec perfurit solito more in amore Drusianae?


JOANNES.

Quia a nequam intentione transmutatus, vere est Christi discipulus.


FORTUNATUS.

Non.


JOANNES.

Etiam.


FORTUNATUS

Si, ut asseris, Drusiana me suscitavit, et Callimachus Christo credidit, vitam repudio mortemque eligo sponte, quia malo non esse, quam in his tantum abundanter virtutum gratiam sentiscere.


[Col. 1012B] JOANNES.

O admiranda diaboli invidia, o malitia serpentis antiqui, qui et protoplastis mortem 31 propinavit et super justorum gloria semper gemit! Iste infelicissimus Fortunatus, diabolicae amaritudinis felle plenissimus, comparatur malae arbori amaros fructus facienti. Unde excisus a collegio justorum et abjectus a consortio Deum timentium, mittatur in aeterni ignem supplicii, cruciandus sine alicujus intermistione refrigerii.


ANDRONICUS.

Ecce, turgescentibus serpentinis morsibus ad occasum rursus vergitur et citius dicto morietur.


JOANNES.

Moriatur, sitque incola gehennae, qui propter [Col. 1012C] alieni invidiam profectus recusavit vivere.


ANDRONICUS.

Terribile.


JOANNES.

Nihil terribilius invido, nihil scelestius superbo.


ANDRONICUS.

Uterque miserabilis


JOANNES.

Una eademque persona utroque semper laborat vitio, quia neutrum sine altero.


ANDRONICUS.

Expone enucleatius.


JOANNES.

Nam qui superbit, invidet, et qui invidet, superbit; quia mens invida, dum alienam laudem nec [Col. 1012D] patitur audire, et in sui comparatione perfectiores ambit vilescere, dedignatur subjici dignioribus, et superbe conatur praeferri comparibus.


ANDRONICUS.

Patet.


JOANNES.

Unde iste miserrimus vulnerabatur mente, quia se his inferiorem aestimari non sustinuit, in quis ampliorem Dei gratiam lucere non nescivit.


ANDRONICUS.

Nunc tandem intelligo quod inter surgentes minime est computatus, quia ocius erat moriturus.


JOANNES.

Dignus est enim utraque morte, quia et commandatum [Col. 1013A] funus afficiebat injuria, et resurgentes injusto insectabatur odio.


ANDRONICUS.

Infelix est mortuus.


JOANNES.

Recedamus, suumque diabolo filium relinquamus. Nos autem diem istum, et pro miranda Callimachi mutatione, et pro utriusque resuscitatione, cum [Col. 1014A] laetitia agamus, gratias ferentes Deo, aequo judici secretorumque discretissimo cognitori, qui solus omnia subtiliter examinans, omnia recte disponens, unumquemque, juxta quod dignum praenoscit, praemiis suppliciisve aptabit. Ipsi soli honor, virtus, fortitudo, et victoria, laus et jubilatio per infinita saeculorum saecula. Amen.



IV. 32 ABRAHAM.





ARGUMENTUM IN ABRAHAM.
[Col. 1013]

Lapsus et conversio Mariae, neptis Abrahae eremicolae, quae ubi XX annos solitariam vitam egit, corrupta virginitate saeculum repetiit et contubernio meretricum admisceri non metuit; sed post biennium praefati Abrahae monitis, illam sub amatoris specie quaerentis, reducta, larga effusione lacrymarum continuaque exercitatione jejuniorum, vigiliarum atque orationum per vicenos annos emundavit maculas criminum.



NTERLOCUTORES: BRAHAM, EPHREM, MARIA.



SCENA I.
[Col. 1013B]

ABRAHAM.

Tune, frater et coeremita Ephrem, commodum ducis meae adhuc confabulationi vacare, an quoad usque divinas expleas laudes, me vis praestolari?


EPHREM.

Nostrorum confabulatio ejus debet esse laudatio, qui se congregatis in suo nomine medium spopondit interesse.


ABRAHAM.

Nihil aliud locuturus accessi, nisi quod divinae voluntati non nescio commodari.


EPHREM.

Quare nec ad momentum quidem me subtraho, sed tuo affectui totum dedo.


[Col. 1013C] ABRAHAM.

Quiddam agendum mihi exaestuat mente, in quo tuum velle meis votis exopto respondere.


EPHREM.

Si unum cor unaque anima jubetur esse, idem velle, idem cogimur nolle.


ABRAHAM.

Est mihi neptis tenella utriusque parentis solamine destituta, in quam pro compassione orbitatis nimio affectu ducor, cujusque causa continua sollicitudine fatigor.


EPHREM

Et quid tibi, triumphator saeculi, cum curis mundi?


[Col. 1013D] ABRAHAM.

Id scilicet curo ne immensa ejus serenitas pulchritudinis [Col. 1014B] alicujus obfuscetur sorde coinquinationis.


EPHREM.

Hujusmodi cura non est vituperanda?


ABRAHAM.

Spero.


EPHREM.

Cujus est aetatis?


33 ABRAHAM.

Si unius rotatus mensurni apponeretur, duas olympiades vitali aura vesceretur.


EPHREM.

Immatura pupilla.


ABRAHAM.

[Col. 1014C] Ideo non deest mihi cura.


EPHREM.

Ubi degit?


ABRAHAM.

In meis mansiunculis. Nam rogatu propinquorum nutriendam eam suscepi; sed ejus gazas pauperibus erogare decrevi.


EPHREM.

Despectio temporalium concedet animum coelo intentum.


ABRAHAM.

Exaestuo mente gestiens illam Christo desponsare ejusque tirocinio mancipatum ire.


[Col. 1014D] EPHREM.

Laudabile.


[Col. 1015A] ABRAHAM.

Cogor nomine.


EPHREM.

Quid vocatur?


ABRAHAM.

Maria.


EPHREM.

Ita est; tanti excellentiam nominis decet stemma virginitatis.


ABRAHAM.

Non diffido quin, si nostris suaviter hortamentis provocetur, ad cedendum facilis experiatur.


EPHREM.

Accedamus, ejusque cogitationi caelibis securitatem vitae instillemus.



SCENA II.
[Col. 1015B]

ABRAHAM.

O adoptiva filia, o meae pars animae, Maria, cede meis paternis monitionibus meique comparis Ephrem saluberrimis institutionibus; enitere ut auctricem virginitatis quam aequivoco aequiparas nomine, imiteris et castitate.


EPHREM.

Multum disconvenit, filia, ut quae cum Dei genitrice Maria per mysterium nominis praeemines in axe inter sidera nunquam casura, inferior meritis in terrae volutes infimis.


MARIA.

Mysterium nominis ignoro; unde quid circuitione verborum significes haud intelligo.


[Col. 1015C] EPHREM.

Maria interpretatur stella maris, circa quam videlicet fertur mundus et vocatur populus.


MARIA.

Cur maris stella dicitur?


EPHREM.

Quia nunquam occidit, sed navigantibus recti semitam itineris dirigit.


MARIA.

Et qui posset fieri, ut ego tantilla ex lutea materia confecta eo attingerem meritis, quo mysterium rutilat nominis?


EPHREM.

Illibata corporis integritate puraque mentis sanctitate.


[Col. 1015D] MARIA.

Grandis est honoris hominem aequari astrorum radiis.


EPHREM.

Nam si incorrupta et virgo permanebis, angelis Dei fies aequalis, quibus tandem stipata gravi corporis onere abjecto, pertransiens aera supergradieris aethera, zodiacum percurres circulum, nec subsistendo temperabis gressum, donec amplexaris amplexibus Filii Virginis in lucifluo thalamo sui Genitricis.


34 MARIA.

Qui haec parvi pendet asinum vivit. Unde praesentia despicio, memet ipsam denego quo merear ascribi gaudiis tantae felicitatis.


[Col. 1016A] EPHREM.

Ecce nanciscimur in pectore infantili senilis maturitatem ingenii.


ABRAHAM.

Gratia Dei id est quod est.


EPHREM.

Negari nequit


ABRAHAM.

Sed licet Dei gratia sit illustrata, imbecillem tamen aetatem suo uti non prodest arbitrio.


EPHREM.

Verum.


ABRAHAM.

Ideo faciam illi exiguam ab introitu cellulam meis mansiunculis contiguam, per cujus fenestram psalterium [Col. 1016B] caeterasque divinae legis paginas, illam crebrius visitando, instruam.


EPHREM.

Convenit.


MARIA.

Tuo, Pater Ephrem, interventui me committo.


EPHREM.

Coelestis sponsus, cujus affectu in tenella aetate inhaesisti, tueatur te, filia, ab omni fraude diaboli.



SCENA III


ABRAHAM.

Frater Ephrem, si quid mihi utriusque casu fortunae ingeritur, te primum adeo, te solum consulo. Unde ne sis adversus querimoniae quam prosequor [Col. 1016C] sed fer opem dolori quem patior.


EPHREM

Abraham, Abraham, quid pateris? Cur plus licito contristaris? Nunquam fuit fas eremicolae conturbari saecularium more


ABRAHAM.

Incomparabilis luctus mihi contigit, intolerabilis dolor me afficit.


EPHREM.

Ne fatiga me longa verborum circuitione; sed quid patiaris expone.


ABRAHAM.

Maria, mis optiva filia, quam per bis bina lustra summa diligentia nutrivi, summa solertia instruxi . . .


EPHREM.

[Col. 1016D] Quid illa?


ABRAHAM

Hei mihi! periit.


EPHREM.

Qualiter?


ABRAHAM.

Miserabiliter; deinde evasit latenter.


EPHREM.

Quibus insidiis circumvenit eam fraus antiqui serpentis?


ABRAHAM.

Per illicitum cujusdam simulatoris affectum, qui monachico adveniens habitu simulata eam visitatione frequentabat, donec indocile juvenilis ingenium [Col. 1017A] pectoris ad sui amorem inflexit, adeo ut per fenestram ad patrandum facinus exiliret.


EPHREM.

Contremisco auditu.


ABRAHAM.

At ubi ipsa infelix se corruptam sensit, pectus pulsavit, faciem manu laceravit, vestes scidit, capillos eruit, voces in altum ejulando dedit.


EPHREM.

Nec injuria, hujusmodi namque ruina toto lacrymarum fonte est lugenda.


ABRAHAM.

Lamentabatur namque se quod fuerat non esse.


EPHREM.

Vae illi miserae!


[Col. 1017B] ABRAHAM.

35 Lugebat se nostris contraria monitis egisse.


EPHREM.

Ac valde.


ABRAHAM.

Deflevit se vigiliarum, orationum, jejuniique sudores evacuasse.


EPHREM.

Si in tali compunctione perseveraret, salva fieret.


ABRAHAM.

Haud perseveravit, sed pejora prioribus apposuit.


EPHREM.

Viscera tenus conturbor totisque membris resolvor.


[Col. 1017C] ABRAHAM.

Postquam enim hisce lamentis se punivit, nimietate victa doloris praeceps ferebatur in foveam desperationis.


EPHREM.

Eh heu! quam gravis perditio!


ABRAHAM.

Et quia veniam desperavit posse mereri, saeculum repetere vanitatique elegit deservire.


EPHREM.

Hem! par victoria spiritalibus in sorte eremitarum nequitiis antea fuit insolita.


ABRAHAM.

[Col. 1017D] Sed nunc daemonum sumus praeda.


EPHREM.

Mirum qui fieri posset, ut te ignorante evaderet.


ABRAHAM.

Interim fueram consternatus mente ex ostensae visionis terrore, qua, si mens non fuisset laeva, mihi praefigurabatur ejus ruina.


EPHREM.

Vellem modum visionis audire.


ABRAHAM.

Putabam me ante fores cellulae stetisse, et ecce draco mirae magnitudinis nimiique foetoris rapido impetu adveniens candidulam secus me columbam reperiens cepit, devoravit subitoque non comparuit.


[Col. 1018A] EPHREM.

Evidens visio.


ABRAHAM.

At ego, ubi expergiscens mente quae videbam tractavi, verebar aliquam Ecclesiae imminere persecutionem, quae fideles quosdam attraheret in errorem.


EPHREM.

Verendum erat.


ABRAHAM.

Unde prostratus in orationem praecognitori futurorum supplicavi. ut mihi detegeret solutionem somnii.


EPHREM.

[Col. 1018B] Recte egisti.


ABRAHAM.

Tertia demum nocte, cum lassa sopori membra dedissem, putabam eumdem draconem meis vestigiis disruptum volutasse, ipsamque columbam absque laesione emicuisse.


EPHREM.

Laetificor auditu, nec ambigo quin tua quandoque ad te revertatur Maria.


ABRAHAM.

Postquam evigilans hujus solamine visionis temperabam tristitiam prioris, mentem recepit ut reminiscerer alumnae. Illud quoque si sine tristitia memini, quod ipsam in duorum intervallo dierum divinae innittentem laudi solito non sensi.


[Col. 1018C] EPHREM.

Sero meministi.


ABRAHAM.

Fateor. Accessi, manu fenestram pulsavi, 36 filiam saepius nominando vocavi.


EPHREM.

Ah! frustra vocasti.


ABRAHAM.

Hoc adhuc non sensi, sed cur negligenter in divinis ageret rogavi; sed nec levis tinnitum responsi recepi.


EPHREM.

Et quid tunc fecisti?


ABRAHAM.

[Col. 1018D] Ubi abesse quam quaerebam deprehendi, viscera discutiebantur timore, membra contremuerunt pavore.


EPHREM.

Nec mirum. Certe et ego id ipsum nunc patior audiendo


ABRAHAM.

Deinde flebilibus sonis auras pollui, rogitans quis lupus meam agnam raperet, quis latro meam filiam captivaret?


EPHREM.

Jure conquestus fuisti ejus perditionem, quam nutrivisti.


ABRAHAM.

Tandem accesserunt qui veritatem scientes rem [Col. 1019A] esse, ita ut tibi nunc exposui, habere ipsamque vanitati dixerunt deservire.


EPHREM.

Ubi moratur


ABRAHAM.

Ignoratur.


EPHREM.

Quid fiet?


ABRAHAM.

Est mihi fidelis amicus qui civitates villasque peragrans non quiescet, donec quae illam terra susceperit agnoscet.


EPHREM.

Quid si experietur?


ABRAHAM.

[Col. 1019B] Habitum mutabo, ipsamque sub amatoris specie adibo, si forte meo monitu post grave naufragium revertatur ad pristinae quietis portum.


EPHREM.

Etiam, quid fiet si carnium esus vinique haustus apponetur?


ABRAHAM.

Haud abrogabo, ne agnoscar.


EPHREM.

Recta prorsus laudabilique discretione uteris, si arctioris frena observantiae aliquantisper laxabis, quo errantem Christo lucreris.


ABRAHAM.

Eo magis ad audendum incitor, quo te mihi in hac concordari re experior.


[Col. 1019C] EPHREM.

Qui clancula cordium cognoscit qua intentione unaquaeque res geratur intelligit, nec in discretissimo ejus examine reus praevaricationis habetur, qui a strictioris rigore conversationis ad tempus descendendo imbecillioribus assimilari non respuit, quo efficacius animam revocet quae erravit


ABRAHAM.

Tuum est interim me precibus adjuvare ne impediar diabolica fraude.


EPHREM.

Ipsum summum bonum, sine quo nihil fit boni, faciat tuum velle in bono consummari.



SCENA IV.


[Col. 1019D] ABRAHAM.

Num ille est meus amicus, quem ante hoc biennium pro inquisitu direxi Mariae? Ipse est.


AMICUS.

Ave, venerande Pater.


ABRAHAM.

Ave, affabilis amice; diu te sustinui, sed nunc advenire 37 desperavi.


AMICUS.

Ideo moram feci, quia te ambigua re sollicitari non praesumpsi. At ubi veritatem investigavi, reditum maturavi.


ABRAHAM.

Vidistin' Mariam?


[Col. 1020A] AMICUS.

Vidi.


ABRAHAM.

Ubi?


AMICUS.

Quam dictu miserabile!


ABRAHAM.

Dic, obsecro.


AMICUS.

In domo cujusdam lenonis habitationem elegit, qui tenello amore illam colit; nec frustra: nam omni die non modica illi pecunia ab ejus amatoribus adducitur.


ABRAHAM.

A Mariae amatoribus.


[Col. 1020B] AMICUS.

Ab ipsis.


ABRAHAM.

Qui sunt ejus amatores?


AMICUS.

Perplures.


ABRAHAM.

Hei mihi, o bone Jesu! Quid hoc monstri est, quod hanc, quam tibi sponsam nutrivi, alienos amatores audio sequi?


AMICUS.

Hoc meretricibus antiquitus fuit in more, ut alieno delectarentur amore?


ABRAHAM.

Affer mihi sonipedem delicatum et militarem habitum, [Col. 1020C] quo deposito tegmine religionis ipsam adeam sub specie amatoris


AMICUS.

Ecce omnia.


ABRAHAM

Obsecro, affer et pileum, quo coronam velem capitis.


AMICUS.

Hoc maxime opus est, ne agnoscaris.


ABRAHAM.

Quid si unum solidum, quem habeo, mecum afferam, quo stabulario pro mercede tribuam?


AMICUS.

Aliter ad colloquium Mariae non potes pervenire.



SCENA V.
[Col. 1020D]

ABRAHAM.

Salve, bone stabulari.


STABULARIUS.

Quis loquitur? Hospes, salve.


ABRAHAM.

Estne apud te locus viatori ad pernoctandum aptus?


STABULARIUS.

Est plane; nostra hospitiola nulli sunt neganda.


ABRAHAM.

Laudabile.


STABULARIUS.

Intra, ut tibi praeparetur coena.


[Col. 1021A] ABRAHAM.

Magna tibi pro hilari susceptione debeo, sed adhuc majora a te expeto.


STABULARIUS.

Quae voles ut concessurum efflagita.


ABRAHAM.

Accipe vile munus quod defero, et fac ut perpulchra, quam tecum obversari experiebar, puella nostro intersit convivio.


STABULARIUS.

Cur illam desideras videre?


ABRAHAM.

Quia nimium delector in ejus agnitione, cujus pulchritudinem a pluribus laudari audiebam saepissime.


[Col. 1021B] STABULARIUS.

Quisquis laudator ejus formae exstitit, nihil fefellit. Nam praenitet venusta vultu prae ceteris mulieribus.


ABRAHAM.

Ideo ardeo in ejus amore.


STABULARIUS.

Miror te in decrepita senectute juvenculae mulieris amorem spirare.


ABRAHAM.

Percerte nullius alius rei causa accessi, nisi eam videndi.



SCENA VI.


STABULARIUS.

Procede, Maria, tuique pulchritudinem nostro [Col. 1021C] neophyto ostende.


38 MARIA.

Ecce venio.


ABRAHAM.

Quae fiducia, quae constantia mentis mihi post haec, cum hanc, quam nutrivi in eremi latibulis, meretricio vultu ornatam conspicio? Sed non est tempus ut praefiguretur in facie quod tenetur in corde. Erumpentes lacrymas viriliter stringo, et simulata vultus hilaritate internae amaritudinem moestitudinis contego.


STABULARIUS.

Fortunata Maria, laetare, quia non solum ut hactenus tui coaevi, sed etiam senio jam confecti te adeunt, te ad amandum confluunt.


[Col. 1021D] MARIA.

Quicunque me diligunt aequalem amoris vicem a me recipiunt.


ABRAHAM.

Accede, Maria, et da mihi osculum.


MARIA.

Non solum dulcia oscula libabo, sed etiam crebris senile collum amplexibus mulcebo.


ABRAHAM.

Hoc volo


MARIA.

Quid sentio? Quid stupendae novitatis gustando haurio? Ecce, odor istius fragrantiae praetendit fragrantiam mihi quondam usitatae abstinentiae.


[Col. 1022A] ABRAHAM.

Nunc, nunc simulandum, nunc lascivientis more pueri jocis instandum, ne et ego agnoscar prae gravitate, et ipsa se reddat latibulis prae pudore.


MARIA.

Vae mihi infelici! Unde cecidi, et in quam perditionis foveam corrui?


ABRAHAM.

Hic non est aptus querelae locus, ubi convivarum confluit conventus.


STABULARIUS.

Domna Maria, cur suspiria trahis? Cur mades lacrymis? Nonne per biennium hic conversabaris, et nunquam ex te gemitus prorupit, nunquam tristior sermo prodiit.


[Col. 1022B] MARIA.

O utinam fuissem ante trium annorum spatia morte absumpta, ne ad tanta devenirem flagitia.


ABRAHAM.

Non ut tua peccata plangerem adveni, sed ut tuo jungerer amori.


MARIA.

Levi compunctione permovebar, ideo talia fabar. Sed epulemur et laetemur, quia, ut monuisti, hic non est tempus peccata plangendi.


ABRAHAM.

Affatim refecti, affatim sumus ebriati tua largitate administrante, o bone stabulari; da licentiam a coena surgendi, quo lassum corpus in stratum [Col. 1022C] componam dulcique quiete recreem.


STABULARIUS.

Ut libet.


MARIA.

Surge, domne mi, surge; tecum pariter tendam ad cubile.


ABRAHAM.

Placet. Nullatenus cogi possem ut te non comitante exirem.



SCENA VII.


MARIA.

Ecce triclinium ad inhabitandum 39 nobis aptum; ecce lectus haud vilibus stramentis compositus. Sede, ut tibi detraham calceamenta, ne tu ipse fatigeris discalceando.


[Col. 1022D] ABRAHAM.

Muni prius seris ostium, ne quis introeundi inveniat aditum.


MARIA.

Super hoc ne solliciteris; faciam ut nulli ad nos tribuatur accessus facilis.


ABRAHAM.

Tempus ablato capitis velamine quis sim aperire. O adoptiva filia, o meae pars animae, Maria, agnoscisne me senem, qui te paterno amore nutrivi, qui te coelestis Regis unigenito desponsavi?


MARIA.

Hei mihi! Pater et magister meus Abraham est qui loquitur.


[Col. 1023A] ABRAHAM.

Quid contigit tibi, filia?


MARIA.

Gravis miseria.


ABRAHAM.

Quis te decepit? Quis te seduxit?


MARIA.

Qui protoplastos prostravit.


ABRAHAM.

Ubi est angelica illa, quam in terris egisti, conversatio?


MARIA.

Prorsus perdita.


ABRAHAM.

Ubi est verecundia tua virginalis? Ubi continentia [Col. 1023B] admirabilis?


MARIA.

Evacuata.


ABRAHAM.

Quam mercedem, nisi resipiscas, pro jejuniorum, orationum vigiliarum sudore ultra potes sperare, cum velut lapsa ab altitudine coeli dimersa es in profundum inferni?


MARIA.

Eh heu!


ABRAHAM.

Quare me despexisti? Quare deseruisti? Quare eventum tuae perditionis mihi non indicasti, quo ego, cum dilecto meo Ephrem, dignam pro te poenitentiam agerem?


[Col. 1023C] MARIA.

Postquam lapsa in peccatis corrui, tuae sanctitati polluta proximare non praesumpsi.


ABRAHAM.

Quis unquam a peccato exstitit immunis, nisi solus Filius Virginis?


MARIA.

Nullus.


ABRAHAM.

Humanum est peccare, diabolicum in peccatis durare, nec jure reprehenditur qui subito cadit, sed qui citius surgere negligit.


MARIA.

Hei mihi infelici!


ABRAHAM.

[Col. 1023D] Cur decidis? Cur in terra jaces immobilis? Erigere et quae dicam percipe.


MARIA.

Pavore concussa corrui, quia vim paternae monitionis ferre nequivi.


ABRAHAM.

Attende mei in te dilectionem et depone timorem.


MARIA.

Nequeo.


ABRAHAM.

Nonne tui causa desiderabilem eremi habitationem reliqui, omnem regularis observantiam conversationis pene evacuavi, in tantum ut ego verus cremicola, factus sum lascivientium conviva, et qui diu silentio studebam, jocularia verba, ne agnoscerer, [Col. 1024A] 40 proferebam? Cur demisso vultu terram inspicis? Cur respondendo mecum verba miscere dedignaris?


MARIA.

Proprii conscientia reatus confundor. Ideo nec oculos ad coelum levare, nec sermonem tecum praesumo conserere.


ABRAHAM.

Noli diffidere, filia, noli desperare; sed emerge de abysso desperationis et fige in Deo spem mentis.


MARIA.

Enormitas peccatorum prostravit me in desperationis profundum.


ABRAHAM.

Peccata quidem tua sunt gravia, sed superna [Col. 1024B] pietas major est omni creatura. Unde tristitias rumpe, datumque poenitendi spatiolum pigritando noli negligere, quatenus superabundet divina gratia ubi superabundavit facinorum abominatio.


MARIA.

Si ulla promerendae spes suae veniae inesset, studium poenitendi minime deesset.


ABRAHAM.

Miserere meae quam pro te subii lassitudinis, et depone perniciosam desperationem, quam omnibus commissis non nescimus esse graviorem. Qui enim peccantibus Deum misereri velle desperat, irremediabiliter peccat, quia sicut scintilla silicis pelagus nequit inflammare, ita nostrorum acerbitas peccaminum divinae dulcedinem benignitatis non valet [Col. 1024C] immutare.


MARIA.

Non enim supernae magnificentiam pietatis nego, sed proprii enormitatem sceleris considerando, ad dignae satisfactionem poenitentiae vereor non sufficere.


ABRAHAM.

In me sit iniquitas tua; tantummodo revertere ad locum unde existi, et ini secundo conversationem, quam deseruisti.


MARIA.

In nullo unquam tui renitor votis, sed quae jubes obtemperanter amplector.


ABRAHAM

Nunc fateor te vere quam nutrivi filiam, nunc [Col. 1024D] censeo te prae omnibus fore diligendam.


MARIA.

Aliquantulum auri vestiumque possideo, quod tua de his auctoritas decreverit exspecto.


ABRAHAM.

Quae acquisivisti peccando cum ipsis peccatis sunt abjicienda.


MARIA.

Rebar pauperibus eroganda, seu sacris esse altaribus offerenda.


ABRAHAM.

Non satis acceptabile munus Deo esse comprobatur, quod criminibus acquiritur.


MARIA.

Nulla super his ultra sollicitudine fatigar.


[Col. 1025A] ABRAHAM.

Matuta nitescit, lucescit, abeamus.


MARIA.

Tuum est, 41 Pater amande, ut ad instar boni pastoris praecedas repertam ovem, et ego paribus incedens vestigiis subsequor praecedentem.


ABRAHAM.

Haud ita; sed ego pedibus incedam, te autem equo superponam ne itineris asperitas secet teneras plantas.


MARIA.

O, quem te memorem, quam tibi gratiarum impendam recompensationem, qui me indignam miseratione non terrore cogis, sed miti condescensione [Col. 1025B] ad poenitentiam hortaris?


ABRAHAM.

Nihil aliud a te expeto, nisi ut reliquum vitae inhaerendo insistas Dei obsequio.


MARIA.

Spontanea mente inhaeream, pro viribus insistam et, si facultas desit posse, nunquam tamen deerit velle.


ABRAHAM

Convenit ut, quo studio deserviebas vanitati, famuleris divinae voluntati.


MARIA.

Fiat, precor, tuis meritis, ut in me perficiatur voluntas Divinitatis.


ABRAHAM

[Col. 1025C] Maturemus reditum.


MARIA.

Maturemus; nam me taedet morarum.



SCENA VIII.


ABRAHAM.

Quanta celeritate asperi difficultatem itineris transcurrimus!


MARIA.

Quod devote agitur, facile perficitur.


ABRAHAM.

Ecce tua deserta cellula.


MARIA.

Hei mihi! Ipsa mei sceleris est conscia, ideo ingredi formido.


ABRAHAM.

[Col. 1025D] Et merito; fugiendus est quippe locus, in quo hostem sequitur triumphus.


MARIA.

Et ubi me decernis compunctioni vacare?


ABRAHAM.

Ingredere in cellam interiorem, ne vetustus serpens decipiendi ultra inveniat occasionem.


MARIA.

Non contra luctor, sed quae jubes amplector.


ABRAHAM.

Familiarem meum Ephrem accedam, quo ipse, qui solus mecum tuae condoluit perditioni, congaudeat inventioni.


[Col. 1026A] MARIA.

Competit.



SCENA IX.


EPHREM.

Num mihi aliquid affers gaudii?


ABRAHAM.

Ac magni.


EPHREM.

Placet, nec dubito quin Mariam manciscereris.


ABRAHAM.

Nanciscebar plane; et gaudens reduxi ad ovile.


EPHREM.

Divinae gratia visitationis factum, credo.


ABRAHAM.

Procul dubio.


[Col. 1026B] EPHREM.

Vellem scire, qualiter juxta id temporis vitam moresque ordinaverit.


ABRAHAM.

Juxta meum velle.


EPHREM.

Hoc illi expedit vel maxime.


ABRAHAM.

Quidquid ipsi agendum proposui, quamvis difficile, quamvis grave, haud abrogavit subire.


EPHREM.

Laudabile.


ABRAHAM.

Nam induta cilicio continuaque vigiliarum et jejunii exercitatione macerata, 42 arctissimae legis [Col. 1026C] observatione corpus tenerum animae cogit pati imperium.


EPHREM.

Aequum est ut iniquae sordes delectationis eliminentur acerbitate castigationis.


ABRAHAM.

Quisquis ejus lamenta intelligit, mente vulneratur, quisquis compunctionem sentit et ipse compungitur.


EPHREM.

Solet fieri.


ABRAHAM.

Elaborat pro viribus, ut quibus causa fuit perditionis fiat exemplum conversionis.


EPHREM.

[Col. 1026D] Consequens est.


ABRAHAM.

Nititur ut quanto exstitit foedior, tanto appareat nitidior


EPHREM.

Jucundior audiendo precor, dialique laetor gaudimonio [(3) 1Kb] .


ABRAHAM.

Et merito, nam phalanges angelicae gaudentes Dominum laudant super peccatoris conversione.


EPHREM.

Nec mirum; nullius namque justi magis delectatur perseverantia, quam impii poenitentia.


[Col. 1027A] ABRAHAM.

Unde in illa tanto justius laudatur, quanto ultra resipisci posse desperabatur.


EPHREM.

Congratulantes laudemus, laudantes glorificemus unigenitum et venerabilem, dilectum et clementem [Col. 1028A] Dei Filium, qui non vult perire quos sui sacro redemit sanguine.


ABRAHAM.

Ipsi honor, gloria et jubilatio per infinita saecula. Amen.



V. PAPHNUTIUS
[Col. 1027]




ARGUMENTUM IN PAPHNUTIUM.

Conversio Thaidis meretricis, quam Paphnutius eremita, aeque ut Abraham, sub specie adiens amatoris convertit, et data poenitentia per quinquennium in angusta cellula conclusit, donec digna satisfactione Deo reconciliata, quinta decima peractae poenitentiae die, obdormivit in Christo.



INTERLOCUTORES: PAPHNUTIUS, DISCIPULI, THAIS, JUVENES AMANTES, ANTONIUS, PAULUS.



SCENA I.
[Col. 1027B]

43 DISCIPULI.

Cur obscurum, Pater, vultum nec solito geris, Paphnuti, serenum?


PAPHNUTIUS.

Cujus cor contristatur, ejus et vultus obscuratur.


DISCIPULI.

Pro qua re contristaris?


PAPHNUTIUS.

Pro injuria Factoris


DISCIPULI.

Quae haec injuria?


PAPHNUTIUS.

Ipsam quam a propria patitur creatura ad sui imaginem condita.


[Col. 1027C] DISCIPULI.

Terruisti nos dictu.


PAPHNUTIUS.

Licet illa impassibilis majestas affici non possit injuriis, tamen, ut affectus nostrae fragilitatis metaphorice transferam in Deum, quae major injuria dici potest, quam, quod ejus imperio, cujus gubernaculis major mundus obtemperanter subditur, solus minor contra luctetur?


DISCIPULI.

Quis est minor mundus?


PAPHNUTIUS.

Homo.


DISCIPULI.

Homo?


[Col. 1027D] PAPHNUTIUS.

Porro.


DISCIPULI.

Quis homo?


[Col. 1028B] PAPHNUTIUS.

Omnis.


DISCIPULI.

Qui potest fieri?


PAPHNUTIUS.

Ut placuit Creatori.


DISCIPULI.

Non sapimus.


PAPHNUTIUS.

Non obvium est perpluribus.


DISCIPULI.

Expone.


PAPHNUTIUS.

Intendite.


DISCIPULI.

Ac prompta mente.


[Col. 1028C] PAPHNUTIUS.

Sicut enim major mundus ex quatuor contrariis elementis, sed ad votum Creatoris secundum harmonicam moderationem concordantibus perficitur, ita et homo non solum ab eisdem elementis, sed etiam ex magis contrariis partibus coaptatur.


DISCIPULI.

Et quid magis contrarium quam elementa?


PAPHNUTIUS.

Corpus et anima, quia licet illa sint contraria, tamen sunt corporalia; anima nec mortalis, ut corpus, nec corpus spiritale, ut anima.


DISCIPULI.

Ita.


PAPHNUTIUS.

[Col. 1028D] Si tamen dialecticos sequimur, nec illa contraria esse fatemur.


DISCIPULI.

Et quis potest negare?


[Col. 1029A] PAPHNUTIUS.

Qui dialectice scit disputare, quia usiae nihil est contrarium, sed receptatrix est contrariorum.


DISCIPULI.

Quid sibi vult quod dixisti, secundum harmonicam moderationem?


PAPHNUTIUS.

Id scilicet, quod, sicut pressi excellentesque soni harmonice conjuncti quiddam perficiunt musicum, ita dissona elementa convenienter concordantia unum perficiunt mundum.


DISCIPULI.

Mirum quomodo dissona concordari vel concordantia possint dissona dici.


[Col. 1029B] PAPHNUTIUS.

Quia nihil ex similibus componi videtur, nec ex his, quae nulla rationis proportione junguntur, et a se omni substantia naturaque discreta sunt.


44 DISCIPULI.

Quid est musica?


PAPHNUTIUS.

Disciplina una de philosophiae quadruvio.


DISCIPULI.

Quid est hoc quod dicis quadruvium?


PAPHNUTIUS.

Arithmetica, geometrica, musica, astronomica.


DISCIPULI.

Cur quadruvium?


PAPHNUTIUS.

[Col. 1029C] Quia, sicut a quadruvio semitae, ita ab uno philosophiae principio harum disciplinarum prodeunt progressiones rectae.


DISCIPULI.

Veremur quiddam investigando rogitare de tribus, quia coeptae scrupulum disputationis capedine mentis vix penetrare quimus.


PAPHNUTIUS.

Difficile captu.


DISCIPULI.

Dic nobis de ea superficietenus, cujus mentionem in praesenti fecimus.


PAPHNUTIUS.

Perparum dicere scio, quia eremicolis est incognita.


[Col. 1029D] DISCIPULI.

Quid agit?


PAPHNUTIUS.

Musica?


DISCIPULI.

Ipsa.


PAPHNUTIUS.

Disputat de sonis.


DISCIPULI.

Utrum est una, an plures?


PAPHNUTIUS.

Tres esse dicuntur; sed unaquaeque ratione proportionationis alteri ita conjungitur, ut idem quod accidit uni non deest alteri.


[Col. 1030A] DISCIPULI.

Et quae distantia inter tres?


PAPHNUTIUS.

Prima dicitur mundana sive coelestis, secunda mundana [leg. humana], tertia, quae instrumentis exercetur.


DISCIPULI.

In quo constat coelestis?


PAPHNUTIUS.

In septem planetis et in coelesti sphaera.


DISCIPULI.

Quomodo?


PAPHNUTIUS.

Eo videlicet quo illa quae in instrumentis; quia tot spatia pares productiones, eaedem symphoniae [Col. 1030B] reperiuntur in his quae et in chordis.


DISCIPULI.

Quid sunt spatia?


PAPHNUTIUS.

Dimensiones, quae numerantur inter planetas sive inter chordas.


DISCIPULI.

Et quid productiones?


PAPHNUTIUS.

Idem quod toni.


DISCIPULI.

Nec horum notitia nos tangit.


PAPHNUTIUS.

Tonus fit ex duobus sonis et possidet rationem epogdoi numeri sive sesquioctavi.


[Col. 1030C] DISCIPULI.

Quanto velocius praeposita investigando satagimus transire, tanto difficiliora nobis non desinis apponere.


PAPHNUTIUS.

Hoc exigit hujusmodi disputatio.


DISCIPULI.

Edissere summotenus aliquantulum de symphoniis, quo saltim sciamus significationem nominis.


PAPHNUTIUS.

Symphonia dicitur modulationis temperamentum.


DISCIPULI.

Quare?


PAPHNUTIUS.

Quia nunc quatuor, nunc quinque, nunc octo [Col. 1030D] sonis perficitur.


DISCIPULI.

Quia tres esse cognoscimus, singularum vocabula dignoscere cupimus.


PAPHNUTIUS.

Prima dicitur 45 diatessaron, quasi ex quatuor, et possidet proportionem epitritam sive sesquitertiam; secunda diapente, quae constat ex quinque et est in ratione hemiolii sive sesquialteri; tertia diapason; haec fit in duplo, perficiturque sonitibus octo.


DISCIPULI.

Num sphaera et planetae proferunt sonum, ut mereantur comparationem chordarum?


[Col. 1031A] PAPHNUTIUS.

Ac maximum.


DISCIPULI.

Cur non auditur?


PAPHNUTIUS.

Multifariam exponunt. Alii autumant non audiri posse propter assiduitatem; alii propter aeris spissitudinem. Quidam autem ferunt quod tanti enormitas sonitus artos aurium nequeat intrare meatus. Sunt etiam qui dicunt quod sphaera tam jucundum, tam dulcem efferat sonum, ut si audiretur omnes in commune homines, semetipsis neglectis omnibusque postpositis studii, ducentem sonum ab oriente sequerentur in occidentem.


DISCIPULI.

[Col. 1031B] Praestat ut non audiatur.


PAPHNUTIUS.

Hoc a Creatore praesciebatur.


DISCIPULI.

Sit satis de ista, prosequere de humana.


PAPHNUTIUS.

Quid de illa?


DISCIPULI.

In quo percipiatur.


PAPHNUTIUS.

Non solum, ut dixi, in compagine corporis et animae, necnon in emissione nunc gravis, nunc clarae vocis, sed etiam in pulsibus venarum atque in quorumdam mensura membrorum, sicut in articulis digitorum, in quibus easdem proportiones mensurando [Col. 1031C] reperimus, quas in symphoniis praemisimus, quia musica dicitur convenientia non solum vocum, sed etiam aliarum dissimilium rerum.


DISCIPULI.

Si praescissemus quod hujusmodi nodus quaestionis tam difficilis ad solvendum esset insciis, maluissemus minorem mundum nescire, quam tantum difficultatis subire.


PAPHNUTIUS.

Nil officit quod elaborastis, cum ante ignorata experti estis.


DISCIPULI.

Verum; sed taedet nos philosophicae disputationis, quia nescimus sensu emetiri scrupulum tuae rationis.


[Col. 1031D] PAPHNUTIUS.

Cur me illuditis, qui plane sum nescius, non philosophus?


DISCIPULI.

Et unde tibi haec, quae nos fatigando protulisti?


PAPHNUTIUS.

Tenuem scientiae guttulam, quam de plenis sciorum puteis effluentem, non ad colligendum residens, sed casu praeteriens, 46 repertam elambi, vobiscum communicare studui.


DISCIPULI.

Gratulamur tuae benignitati, sed terremur sententia Apostoli dicentis: Nam stulta mundi elegit Deus, ut confunderet sophistica.


[Col. 1032A] PAPHNUTIUS.

Sive stultus sive sophista perversa operentur, confusionem a Deo merentur.


DISCIPULI.

Ita.


PAPHNUTIUS.

Nec scientia scibilis Deum offendit, sed injustitia scientis.


DISCIPULI.

Verum.


PAPHNUTIUS.

Et in cujus laudem dignius justiusque scientia artium retorquetur, quam in ejus, qui scibile fecit et scientiam dedit?


DISCIPULI.

[Col. 1032B] In nullius.


PAPHNUTIUS.

Quanto enim mirabiliori lege Deum omnia in numero et mensura et pondere posuisse quis agnoscit, tanto in ejus amore ardescit.


DISCIPULI

Nec injuria.


PAPHNUTIUS.

Sed quid moror in istis, quae nobis minimum afferunt delectationis?


DISCIPULI.

Enuclea nobis causam tui moeroris, ne diutins frangamur pondere curiositatis.


PAPHNUTIUS.

Si quando experiemini, auditu non delectabimini.


[Col. 1032C] DISCIPULI.

Haud raro contristatur qui curiositatem sectatur; sed tamen hanc nequimus superare, quia familiaris est fragilitati nostrae.


PAPHNUTIUS.

Quaedam impudens femina moratur in hac patria.


DISCIPULI.

Res civibus periculosa.


PAPHNUTIUS.

Haec miranda praenitet pulchritudine, et horrenda sordet turpitudine.


DISCIPULI.

Miserabile! Quid vocatur?


PAPHNUTIUS.

[Col. 1032D] Thais.


DISCIPULI.

Illa meretrix?


PAPHNUTIUS.

Ipsa.


DISCIPULI.

Ejus infamia nulli est incognita.


PAPHNUTIUS.

Nec mirum, quia non dignatur cum paucis ad interitum tendere, sed prompta est omnes lenociniis suae formae illicere, secumque ad interitum trahere.


DISCIPULI

Lugubre.


[Col. 1033A] PAPHNUTIUS.

Nec solum nugaces vilitatem suae familiaris rei dissipant illam colendo, sed etiam praepotentes viri pretiosae varietatem suppellectilis pessumdant, non absque sui damno hanc ditando.


DISCIPULI.

Horescimus auditu.


PAPHNUTIUS.

Greges amatorum ad illam confluunt.


DISCIPULI.

Se ipsos perdunt.


PAPHNUTIUS

Qui amentes, dum caeco corde quis illam adeat contendunt, convicia congerunt.


DISCIPULI.

[Col. 1033B] Unum vitium parat aliud.


PAPHNUTIUS.

Deinde inito certamine, nunc ora naresque pugnis frangendo, nunc armis vicissim ejiciendo, decurrentis illuvie sanguinis madefaciunt limina lupanaris.


47 DISCIPULI.

O nefas detestabile!


PAPHNUTIUS.

Haec injuria quam deflevi Factoris, haec est causa mei doloris.


DISCIPULI.

Merito super hoc contristaris, nec dubitamus quin tecum contristentur cives patriae coelestis.


PAPHNUTIUS.

[Col. 1033C] Quid si illam adeam sub specie amatoris, si forte revocari possit ab intentione nugacitatis?


DISCIPULI.

Qui tuae cogitationi instillavit velle, ipse praestet efficaciam posse.


PAPHNUTIUS.

Fulcite me interim precibus assiduis, ne superer insidiis vitiosi serpentis.


DISCIPULI.

Qui regem prostravit tenebricolarum, largiatur tibi contra hostem triumphum.



SCENA II.


PAPHNUTIUS.

Ecce juvenes in foro; illos primum adibo, et ubi hanc quam quaero inveniam rogabo.


[Col. 1033D] JUVENES.

En, ignotus quidam nos adit; experiemur quid velit.


PAPHNUTIUS.

Heus, juvenes, qui estis?


JUVENES.

Urbicolae hujus civitatis.


PAPHNUTIUS.

Avete.


JUVENES.

Et tu salve, sive sis hujus patriae indigena, sive advena.


PAPHNUTIUS.

Advena nunc advenio.


[Col. 1034A] JUVENES.

Cur advenis? Quid quaeris?


PAPHNUTIUS.

Non est dicendum.


JUVENES.

Quare?


PAPHNUTIUS.

Quia mihi secretum.


JUVENES.

Melius ut proferas, quia si non es nostras, difficile poteris aliquod inter nos negotium absque consilio peragere incolarum.


PAPHNUTIUS.

Quid si dixero, et dicendo aliquod mihi impedimentum excitavero?


[Col. 1034B] JUVENES.

Non a nobis.


PAPHNUTIUS.

Laetis promissionibus cedo, vestraeque fidei confidens secretum enucleo.


JUVENES.

Nihil nostra de parte infidelitatis, nihil tibi obviabit contrarietatis.


PAPHNUTIUS.

Quorumdam relatu comperi mulierem secus vos commorari omnibus amabilem, omnibus affabilem.


JUVENES.

Nosti ejus nomen?


PAPHNUTIUS.

Novi.


[Col. 1034C] JUVENES.

Quid vocatur?


PAPHNUTIUS.

Thais.


JUVENES.

Ipsa nostratium est ignis.


PAPHNUTIUS.

Ferunt illam mulierem pulcherrimam, omnium esse delicatissimam.


JUVENES.

Qui retulere nihil fefellere.


PAPHNUTIUS.

Ipsius causa difficilis prolixitatem viae surripui; ipsam ut viderem adveni.


JUVENES.

[Col. 1034D] Nullum tibi obstat impedimentum eam videndi.


PAPHNUTIUS.

Ubi moratur?


JUVENES.

Ecce, mansio in proximo.


PAPHNUTIUS.

Haec quam indice proditis?


JUVENES.

Ipsa.


PAPHNUTIUS.

Illo pergam.


JUVENES.

Si placet, tecum pergemus.


PAPHNUTIUS.

Malo ire solus.


[Col. 1035A] JUVENES.

Ut libet.



SCENA III.


APHNUTIUS.

Tu istaec intro, Thais, quam quaero?


THAIS.

Quis hic qui loquitur 48 ignotus?


PAPHNUTIUS.

Amator tuus.


THAIS.

Quicunque me amore colit, aequam vicem amoris a me recipit.


PAPHNUTIUS.

O Thais, Thais, quanta gravissimi itineris currebam spatia, quo mihi daretur copia tecum fandi tuique faciem contemplandi.


[Col. 1035B] THAIS.

Nec aspectum subtraho, nec colloquium denego.


PAPHNUTIUS.

Secretum nostrae confabulationis desiderat solitu dinem loci secretioris.


THAIS.

Ecce cubile bene stratum et delectabile ad inhabitandum.


PAPHNUTIUS.

Estne hic aliud penitius, in quo possimus colloqui secretius?


THAIS.

Est etenim aliud occultum tam secretum, ut ejus penetral nulli praeter me, nisi Deo, sit [Col. 1035C] cognitum.


PAPHNUTIUS.

Cui Deo?


THAIS.

Vero.


PAPHNUTIUS.

Credis illum aliquid scire?


THAIS.

Non nescio illum nihil latere.


PAPHNUTIUS.

Utrumne reris illum facta pravorum negligere, an sui aequitatem servare?


THAIS.

Aestimo ipsius aequitatis lance singulorum merita pensari, et unicuique, prout gessit, sive supplicium, [Col. 1035D] sive praemium servari.


PAPHNUTIUS.

O Christe, quam miranda tuae circa nos benignitatis patientia, qui te scientes vides peccare et tamen tardas perdere?


THAIS.

Cur contremiscis mutato colore? Cur fluunt lacrymae?


PAPHNUTIUS.

Tui praesumptionem horresco, tui perditionem defleo, quia haec nosti, et tantas animas perdidisti.


THAIS.

Vae, vae mihi infelici


[Col. 1036A] PAPHNUTIUS.

Tanto justius damnaberis, quanto praesumptuosius scienter offendisti majestatem Divinitatis.


THAIS.

Heu, heu, quid agis? Quid infelici minitaris?


PAPHNUTIUS.

Supplicium tibi imminet gehennae, si permanebis in scelere.


THAIS.

Severitas tuae correptionis concussit penetral pavidi cordis.


PAPHNUTIUS.

O utinam esses viscera tenus concussa timore, ne ultra praesumeres periculosae delectationi assensum praebere.


[Col. 1036B] THAIS.

Et quis posthaec locus pestiferae delectationi in meo corde potest relinqui, ubi solum intestini moeroris amaritudo consciique reatus nova dominatur formido?


PAPHNUTIUS.

Hoc opto, quo resectis vitiorum spinis emergere possit lacryma compunctionis.


THAIS.

O, si crederes, o, si sperares me sordidulam, millies millenis sordium oblitam offuscationibus, 49 ullatenus posse expiari, seu ullo compunctionis modo veniam promereri! . . .


PAPHNUTIUS.

Nullum enim grave peccatum, nullum tam immane [Col. 1036C] est delictum, quod nequeat expiari poenitentiae lacrymis, si effectus sequetur operis.


THAIS.

Ostende, quaeso, mi Pater, quo effectu operis promereri queam munus reconciliationis.


PAPHNUTIUS.

Contemne saeculum, fuge lascivorum consortia amasionum.


THAIS.

Et quid mihi tunc erit agendum?


PAPHNUTIUS.

In secretum locum secedendum, in quo te ipsam discutiendo possis lamentari enormitatem tui delicti.


THAIS.

[Col. 1036D] Si hoc speras proficere, non addo momentum morulae.


PAPHNUTIUS.

Non dubito quin prosit.


THAIS.

Da mihi aliquantuli spatium tempusculi, ut proferam mammonam, quam male collectam diu servavi.


PAPHNUTIUS.

Ne solliciteris pro ea. Non desunt, qui utentur inventa.


THAIS.

Non ob id sollicitor, ut vel mihi servare, vel amicis vellem dare; sed nec egenis conor dispensare, [Col. 1037A] quia non arbitror pretium piaculi aptum esse ad opus beneficii.


PAPHNUTIUS.

Recte arbitraris. Et quid de congestis actum ire meditaris?


THAIS.

Igni tradere et in favillam redigere.


PAPHNUTIUS.

Quamobrem?


THAIS.

Ne retineantur in mundo, quae male acquisivi non absque mundi Factoris injuria.


PAPHNUTIUS.

O quam mutata es ab illa quae prius eras, quando illicito amore flagrabas, avaritiae calore [Col. 1037B] aestuabas!


THAIS.

Fortasse mutabor in melius, si annuerit Deus.


PAPHNUTIUS.

Non est difficile immutabili ejus substantiae res ut libet mutare.


THAIS.

Ibo, et quae cogitavi opere complebo.


PAPHNUTIUS.

Vade in pace, citiusque ad me revertere.



SCENA IV.


THAIS.

Convenite, properamini, nequam amatores mei.


AMATORES.

Vox Thaidis nos vocantis. Adventum maturemus, [Col. 1037C] ne illam tardando offendamus.


THAIS.

Accelerate, accedite, ut queam vobiscum verba miscere.


AMATORES.

O Thais, Thais, quid sibi vult rogus, quem construis? Cur pretiosarum varietatem divitiarum juxta rogum congeris?


THAIS.

Rogatis?


AMATORES.

Admiramur satis.


THAIS.

Exponam citius.


[Col. 1037D] AMATORES.

Hoc optamus.


THAIS.

Aspicite.


AMATORES.

Quiesce, quiesce, Thais. Quid agis? Num 50 insanis?


THAIS.

Non insanio, sed sanum sapio.


AMATORES.

Ut quid haec perditio quadringentarum auri librarum, cum aliarum diversitate gazarum?


THAIS.

Omne quod injuste a vobis extorsi, igne volo eremari, ne ullus fomes vobis relinquatur sperandi [Col. 1038A] me ultra vestro amori cedendi.


AMATORES.

Subsiste paulisper, subsiste, et materiam tuae perturbationis detege.


THAIS.

Non subsisto, nec sermonem vobiscum confero.


AMATORES.

Cur dedignando nos fastidis? Num alicujus infidelitatis nos arguis? Nonne semper satisfecimus tuis votis? Et tu iniquo odio nos gratis insectaris.


THAIS.

Dimittite, nolite vestem meam attrahendo scindere. Sit satis, quod huc usque peccando vobis consensi. Finis instat peccandi, tempusque nostri discidii.


[Col. 1038B] AMATORES.

Quo tendis?


THAIS.

Ubi nemo vestrum posthac me videbit.


AMATORES.

Papae! Quid hoc monstri est, quod nostri deliciae Thais, quae divitiis affluere semper laboravit, quae mentem a lascivia nunquam retraxit et se voluptati penitus dedit, tanta auri gemmarumque insignia absque retractatione perdidit, et nos sui amasiones dedignando sprevit subitoque non comparuit?



SCENA V.


THAIS.

En, pater Paphnuti, venio ad obsequendum tibi promptissima.


[Col. 1038C] PAPHNUTIUS.

Quia moram in veniendo fecisti, coarctabar nimis verendo te iterum implicitam esse saecularibus negotiis.


THAIS.

Ne id vereare, quia multo aliud mihi versatur in mente. Nam res familiares juxta velle meum disposui, meisque amasionibus publice abrenuntiavi.


PAPHNUTIUS.

Quia his abrenuntiasti, superno amatori jam nunc poteris copulari.


THAIS.

Tuum est mihi velut radio praescribere quid me oporteat factum ire.


[Col. 1038D] PAPHNUTIUS.

Sequere me.


THAIS.

Sequar enim ambulatione; o utinam sequerer et actione!



SCENA VI.


PAPHNUTIUS.

Ecce coenobium, in quo sacrarum virginum nobile commoratur collegium. Eo loci gestio te mansum ire agendae spatium poenitentiae.


THAIS.

Non contra luctor.


PAPHNUTIUS.

Intrabo, et abbatissam ductricem virginum pro tui susceptione placabo.


[Col. 1039A] THAIS.

Quid jubes me interim agere?


PAPHNUTIUS.

Mecum pergere.


THAIS.

Ut jubes.


PAPHNUTIUS.

Ecce, abbatissa occurrit. 51 Admiror quis illi nos adesse tam cito retulerit


THAIS.

Fama, quae nulla stringitur mora.



SCENA VII.


PAPHNUTIUS.

Opportune occurris, illustris abbatissa, te ipsam quaero.


[Col. 1039B] ABBATISSA.

Gratanter advenis, venerande Pater Paphnuti; benedictus tui adventus, dilecte Dei.


PAPHNUTIUS.

Beatitudinem aeternae benedictionis infundat tibi gratia Omniparentis.


ABBATISSA.

Unde hoc mihi ut sanctitas tua dignaretur invisere exiguitatem habitationis meae?


PAPHNUTIUS.

Opus est tuo juvamine in aliqua sollicitanda necessitate.


ABBATISSA.

Jube solum modo levi famine quid me velis agere, et ego tui jussa complere tuisque votis studebo pro [Col. 1039C] viribus satisfacere.


PAPHNUTIUS.

Attuli capellam semivivam, dentibus luporum nuper abstractam, quam tui miseratione foveri, tui sollicitudine gestio mederi, quoadusque, abjecta haedinae pellis austeritate, ovini velleris induatur mollitie.


ABBATISSA.

Exprime enucleatius.


PAPHNUTIUS.

Isthaec quam vides meretricio more vitam instituit.


ABBATISSA.

Miserabile.


PAPHNUTIUS.

Seseque totam lasciviae dedit.


[Col. 1039D] ABBATISSA.

Semetipsam perdidit.


PAPHNUTIUS.

At nunc, me hortante Christoque cooperante, frivola quae sectabatur obediendo refugit, et castum sapit.


ABBATISSA.

Mutationis auctori grates.


PAPHNUTIUS.

Quia enim aegritudo animarum, aeque ut corporum, curanda est medelis, consequens est ut haec, a solita saecularium inquietudine sequestrata, sola in angusta retrudatur cellula, quo liberius possit discutere sui crimina.


[Col. 1040A] ABBATISSA.

Hoc potissimum prodest.


PAPHNUTIUS.

Manda ut quantocius cellula construatur.


ABBATISSA.

Parvo spatio perficietur.


PAPHNUTIUS.

Nullus introitus, nullus relinquatur aditus, sed solummodo exigua fenestra, per quam modicum possit victum accipere, quem statutis diebus et horis illi debes parce praebitum ire.


ABBATISSA.

Vereor quod delicatae teneritudo mentis aegre patiatur difficultatem tanti laboris.


PAPHNUTIUS.

[Col. 1040B] Ne id vereare: nam grave delictum forte desiderat sperare remedium.


ABBATISSA.

Verum.


PAPHNUTIUS.

Taedet me magis morarum, quia timeo illam corrumpi visitatione hominum.


ABBATISSA.

Cur taedium pateris? Cur illam non includis? Ecce cellula quam desiderasti est 52 perfecta.


PAPHNUTIUS.

Placet. Ingredere, Thais, habitaculum tuis facinoribus deflendis satis congruum.


THAIS.

Quam breve, quam obscurum et quam incommodum [Col. 1040C] tenellae mulieri ad inhabitandum!


PAPHNUTIUS.

Cur habitaculum exsecraris? Cur ingredi horrescis? Decet ut, quae hactenus fuisti indomite vaga, nunc tandem in solitario refreneris loco.


THAIS.

Mens assueta lasciviae haud raro impatiens est anterioris vitae.


PAPHNUTIUS.

Ideo debet habenis disciplinae stringi, quoadusque desinat contra luctari.


THAIS.

Quod jubet tua paternitas non recusat subitum ire mea vilitas; sed quaedam inopportunitas inest huic habitationi difficilis ad sufferendum meae fragilitati.


[Col. 1040D] PAPHNUTIUS.

Quae haec importunitas?


THAIS.

Erubesco dicere.


PAPHNUTIUS.

Ne erubescas, sed penitus detege.


THAIS.

Quid importunius, quidve poterit esse incommodius, quam quod in uno eodemque loco diversa corporis necessaria supplere debebo? Nec dubium quin ocius fiat inhabitabilis prae nimietate fetoris.


PAPHNUTIUS.

Formida perpetis crudelitatem gehennae, et desine transitoria pertimescere.


[Col. 1041A] THAIS.

Fragilitas mei cogit me terreri.


PAPHNUTIUS.

Convenit ut malae blandimentorum dulcedinem delectationis luas molestia nimii fetoris.


THAIS.

Non recuso, non nego me sordidam non injuria foedo sordidoque habitatum ire in tugurio; sed hoc dolet vehementius, quod nullus est relictus locus, in quo apte et caste possim tremendae nomen maiestatis invocare.


PAPHNUTIUS.

Et unde tibi tanta fiducia, ut pollutis labiis praesumas proferre nomen impollutae Divinitatis?


THAIS.

[Col. 1041B] Et a quo veniam sperare, cujusve salvari possum miseratione, si ipsum prohibeor invocare, cui soli deliqui, et cui uni devotio orationum debet offerri?


PAPHNUTIUS.

Debes plane orare non verbis, sed lacrymis, non sonoritate tinnulae vocis, sed compuncti rugitu cordis.


THAIS.

Et si vetar Deum verbis orare, quomodo possum veniam sperare?


PAPHNUTIUS.

Tanto celerius mereberis, quanto perfectius humiliaberis. Dic tantum: Qui me plasmasti, miserere mei.


THAIS.

[Col. 1041C] Opus est ejus miseratione, ne frangar in dubio certamine 53.


PAPHNUTIUS.

Certa viriliter, ut possis triumphum obtinere feliciter.


THAIS.

Tuum est pro me orare, ut merear palmam victoriae.


PAPHNUTIUS.

Non opus est monitu.


THAIS.

Spero.


PAPHNUTIUS.

Tempus est optatas solitudinis repetam latebras, et charos visitem discipulos. Tuae igitur sollicitudini, [Col. 1041D] tuae pietati, venerabilis abbatissa, hanc captivam committo, ut et corpus delicatum mediocriter foveas necessariis, et animam sufficienter reficias saluberrimis monitis.


ABBATISSA.

Ne solliciteris pro ea, quia eam materno affectu fovebo.


PAPHNUTIUS.

Vadam.


ABBATISSA.

In pace.



SCENA VIII.


DISCIPULI.

Quis pulsat portam?


[Col. 1042A] PAPHNUTIUS.

Ego.


DISCIPULI.

Vox Paphnutii Patris nostri.


PAPHNUTIUS

Amovete pessulum.


DISCIPULI.

O pater, salve.


PAPHNUTIUS.

Avete.


DISCIPULI.

Coarctabamur nimium pro diutina absentia tui.


PAPHNUTIUS.

Juvat quod abfui.


DISCIPULI.

[Col. 1042B] Quid actum est de Thaide?


PAPHNUTIUS.

Juxta meum velle.


DISCIPULI.

Ubi moratur?


PAPHNUTIUS.

In exigua cellula deflet sui commissa.


DISCIPULI.

Laus sit summae Trinitati.


PAPHNUTIUS.

Et benedictum nomen ejus tremendum nunc et per aevum.


DISCIPULI.

Amen.



SCENA IX.


[Col. 1042C] PAPHNUTIUS.

Ecce, tres mensurni poenitentiae Thaidis transiere, et ego ignoro utrumne Deo acceptabilis sit ejus compunctio. Surgam, et vadam ad fratrem meum Antonium, quo mihi manifestetur per ejus interventum.



SCENA X.


ANTONIUS.

Quid insperatae jucunditatis accidit? Quid novi gaudii mihi contigit? Num hic est frater et coeremicola meus Paphnutius? Ipse est.


PAPHNUTIUS.

Sum etenim.


ANTONIUS.

Bene, frater, venisti, bene me adveniendo laetificasti.


[Col. 1042D] PAPHNUTIUS.

Haud minus tripudio tui visu, quam tu mei adventu.


ANTONIUS.

Quae haec causa tam acceptabilis, tam grata nobis, quae te huc duxit de tuis latibulis?


PAPHNUTIUS.

En valeo.


ANTONIUS.

Hoc desidero.


PAPHNUTIUS.

Ante hoc triennium morabatur secus nos quaedam meretrix nomine Thais, quae non solum sese perditioni [Col. 1043A] dedit, sed etiam plures secum ad interitum trahere consuevit.


ANTONIUS.

Heu! gemenda consuetudo!


PAPHNUTIUS.

Hanc sub specie amatoris adii, et lascivientem animum nunc suavibus hortamentis blandiendo mulcebam, nunc acrioribus monitis minitando terrebam.


ANTONIUS.

Hoc temperamentum ejus 54 lasciviae fuit necessarium.


PAPHNUTIUS.

Tandem cessit, et spreta reprehensibili consuetudine castitatem elegit, seseque in angustissima cellula [Col. 1043B] concludi consensit.


ANTONIUS.

Delector audiendo in tantum, ut omnes praecordiorum venae intrinsecus exsiliant gaudendo.


PAPHNUTIUS.

Decet tui sanctitatem; et ego quidem, licet supra modum gaudeam de conversione, non levi tamen conturbor sollicitudine, eo quod vereor ejus teneritudinem aegre ferre diutinum laborem.


ANTONIUS.

Ubi adest vera dilectio, non deest pia compassio.


PAPHNUTIUS.

Unde tuam dilectionem efflagito, ut tu tuique discipuli [Col. 1043C] mecum in orationibus concordando velitis persistere, quoadusque coelitus demonstretur utrumne benignitas divinae miserationis ad indulgentiam mollita sit poenitentis lacrymis.


ANTONIUS.

Consentimus tuae petitioni libenter.


PAPHNUTIUS.

Nec dubito vos a Deo exauditum iri clementer.



SCENA XI.


ANTONIUS.

Ecce evangelica promissio in nobis est impleta.


PAPHNUTIUS.

Quae haec promissio?


ANTONIUS.

Ea videlicet quae consentientes in oratione promisit [Col. 1043D] omnia impetrare posse.


PAPHNUTIUS.

Quid est?


ANTONIUS.

Paulo meo discipulo ostensa est quaedam visio.


PAPHNUTIUS.

Voca illum.


ANTONIUS.

Paule, accede, et quae vidisti Paphnutio expone.


PAULUS.

Videbam in visione lectulum candidulis palliolis in coelo magnifice stratum, cui quatuor splendidae virgines praeerant, et quasi custodiendo astabant; at ubi jucunditatem mirae claritatis aspiciebam, intra [Col. 1044A] me dicebam: Haec gloria nemini magis congruit, quam Patri et domino meo Antonio.


ANTONIUS.

Tali me non dignor beatitudine.


PAULUS.

Quo dicto intonuit vox divina dicens: Non, ut speras, Antonio, sed Thaidi meretrici servanda est haec gloria.


PAPHNUTIUS.

Laus dulcedini tuae, Christe, unice Dei, quod mei tristitiam tam pie dignatus es consolari.


ANTONIUS.

Dignus est laudari.


PAPHNUTIUS.

Ibo, et mei captivam visitabo.


[Col. 1044B] ANTONIUS.

Tempus est ut illi et spem veniae et solamen promittas beatitudinis aeternae.



SCENA XII.


PAPHNUTIUS.

Thais, mea adoptiva filia, aperi fenestram, ut te videam.


THAIS.

Quis loquitur?


PAPHNUTIUS.

Paphnutius Pater tuus.


THAIS.

Unde mihi jucunditas 55 tantae laetitiae, ut tu me peccatricem digneris visitare?


[Col. 1044C] PAPHNUTIUS.

Licet per hoc triennium absens essem corpore, haud modicum tamen sollicitus fui pro tui salute.


THAIS.

Non dubito.


PAPHNUTIUS.

Expone mihi historiam tuae conversationis, modumque compunctionis.


THAIS.

Hoc possum exponere, quod non nescio me nihil dignum Deo egisse.


PAPHNUTIUS.

Si Deus iniquitates observabit, nemo sustinebit.


THAIS.

Si tamen quid fecerim vis scire, numerositatem [Col. 1044D] meorum scelerum intra conscientiam, quasi in fasciculum collegi et pertractando mente semper inspexi, quo, sicut naribus nunquam molestia fetoris, ita formido gehennae non abesset visibus cordis.


PAPHNUTIUS.

Quia te compunctione punisti, ideo veniam meruisti.


THAIS.

O utinam!


PAPHNUTIUS.

Da manum, ut te educam.


THAIS.

Noli, Pater venerande, noli me sordidulam his [Col. 1045A] immunditiis abstrahere, sed sine in loco meis meritis condigno mansum ire.


PAPHNUTIUS.

Tempus est ut levigato timore incipias vitam sperare, quia tui poenitentia acceptabilis est Deo.


THAIS.

Ejus pietati laudem ferant omnes angeli, quia non sprevit humilitatem cordis contriti.


PAPHNUTIUS.

Esto stabilis in Dei timore, et permane in ejus dilectione; post quindecim namque dies hominem exues, et tandem felici cursu peracto, superna favente gratia, transmigrabis ad astra.


THAIS.

O utinam mererer poenas evadere, vel saltem clementius [Col. 1045B] exuri mitiori igne! Non est enim hoc mei meriti, ut doner beatitudine interminabili.


PAPHNUTIUS.

Gratuitum Dei donum non pensat humanum meritum, quia si meritis tribueretur, gratia non diceretur.


THAIS.

Unde laudet illum coeli concentus, omnisque terrae surculus, necnon universae animalis species, atque confusae aquarum gurgites, qui non solum peccantes patitur, sed etiam poenitentibus praemia gratis largitur.


PAPHNUTIUS.

Hoc illi antiquitus fuit in more, ut mallet misereri [Col. 1045C] quam ferire.



SCENA XIII.
[Col. 1046A]

THAIS.

Noli abire, Pater venerabilis; sed adesto mihi pro solatio in hora meae dissolutionis.


PAPHNUTIUS.

Non abeo, non discedo, donec anima super aethera plaudente corpus 56 tradam sepulturae.


THAIS.

En, incipio mori.


PAPHNUTIUS.

Nunc est tempus orandi.


THAIS.

Qui plasmasti me, miserere mei, et fac felici reditu ad te reverti animam quam inspirasti.


PAPHNUTIUS.

[Col. 1046B] Qui factus a nullo vere es sine materia [f. materiae] forma, cujus simplex esse hominem, qui non est id quod est, ex hoc et hoc fecit consistere, da diversas partes hujus solvendae hominis prospere repetere principium sui originis, quo et anima coelitus indita coelestibus gaudiis intermisceatur, et corpus in molli gremio terrae suae materiae pacifice foveatur, quoadusque pulverea favilla coeunte et vivaci flatu redivivos artus iterum intrante, haec eadem Thais resurgat perfecta, ut fuit, homo inter candidulas oves collocanda et in gaudium aeternitatis inducenda; tu, qui solus es id quod es, in unitate Trinitatis regnas et gloriaris per infinita saecula saeculorum. Amen.



VI. SAPIENTIA.
[Col. 1045]




ARGUMENTUM IN SAPIENTIAM.

Passio sanctarum virginum Fidei, Spei et Charitatis, quas, earumdem veneranda genitrice Sapientia praesente et maternis admonitionibus ad tolerandas passiones hortante, Adrianus imperator diversis suppliciis interfecit; quarum etiam corpora martyrio consummata sancta mater Sapientia collegit, et aromatibus condita quinto ab urbe Roma milliario honorifice sepelivit. Ipsa quoque quadragesima die, juxta earum sepulcra, finita oratione sacra, spiritum praemisit coelo.



INTERLOCUTORES: ANTIOCHUS, ADRIANUS, SAPIENTIA, FIDES, SPES, CHARITAS, MATRONAE.



SCENA I.
[Col. 1045D]

57 ANTIOCHUS.

Tuum igitur esse, o imperator Adriane, prosperis ad vota successionibus pollere tuique statum imperii feliciter absque perturbatione exoptans vigere, quidquid rempublicam confundere, quidquid tranquillum [Col. 1046D] mentis reor vulnerare posse, quantocius divelli penitusque cupio labefactari.


ADRIANUS.

Nec injuria; nam nostri prosperitas tui est felicitas, cum summos dignitatis gradus in dies tibi augere non desistimus.


[Col. 1047A] ANTIOCHUS.

Congratulor tuae almitati; unde, si quid experior emergere quod tuo potentatui videtur contra luctari, non occulo, sed impatiens morae profero.


ADRIANUS.

Et merito, ne reus majestatis esse arguaris, si non celanda celaveris.


ANTIOCHUS.

Hujusmodi commisso reatus nunquam fui obnoxius.


ADRIANUS.

Memini; sed profer si quid scias novi.


ANTIOCHUS.

Quaedam advena mulier hanc urbem nuper intravit [Col. 1047B] comitata proprii fetus pusiolis tribus.


ADRIANUS.

Cujus sexus sunt pusioli?


ANTIOCHUS.

Omnes feminei.


ADRIANUS.

Nunquid tantillarum adventus muliercularum aliquod reipublicae adducere poterit detrimentum?


ANTIOCHUS.

Permagnum.


ADRIANUS.

Quod?


ANTIOCHUS.

Pacis defectum.


ADRIANUS.

[Col. 1047C] Quo pacto?


ANTIOCHUS.

Et quid magis potest rumpere civilis concordiam pacis quam dissonantia observationis?


ADRIANUS.

Nihil gravius, nihil deterius, quod testatur orbis Romanus, qui undique secus Christianae caedis sorde est infectus.


ANTIOCHUS.

Haec igitur femina, cujus mentionem facio, hortatur nostrates avitos ritus deserere et Christianae religioni se dedere.


ADRIANUS.

Num praevalet hortamentum?


ANTIOCHUS.

[Col. 1047D] Nimium. Nam nostrae conjuges fastidiendo nos contemnunt adeo, ut dedignentur nobiscum comedere, quanto minus dormire.


ADRIANUS.

Fateor, periculum.


ANTIOCHUS.

Decet tui personam praecavere.


ADRIANUS.

Consequens. Advocetur, et in nostri praesentia an velit cedere discutiatur.


ANTIOCHUS.

Vin' me illam advocare?


ADRIANUS.

Volo percerte.



SCENA II.
[Col. 1048A]

ANTIOCHUS.

Quid vocaris, o mulier advena?


SAPIENTIA.

Sapientia.


ANTIOCHUS.

Imperator Adrianus jussit te in palatio praesentari suis conspectibus.


SAPIENTIA.

Palatium cum nobili filiarum comitatu intrare non trepido, et minacem imperatoris vultum comminus aspicere 58 non formido.


ANTIOCHUS.

Invisum genus Christicolarum semper promptum est principibus ad resistendum.


[Col. 1048B] SAPIENTIA.

Princeps universitatis, qui nescit vinci, non patitur suos ab hoste superari.


ANTIOCHUS.

Mitiga effluentiam verborum, et perge ad palatium.


SAPIENTIA.

Monstra viam praeeundo, nos subsequimur accelerando.



SCENA III.


ANTIOCHUS.

Hic ipse est imperator, quem in solio residentem conspicis; praecogita quid loquaris.


SAPIENTIA.

Hoc prohibet Christi sententia, promittens nobis [Col. 1048C] insuperabilis sapientiae dona.


ADRIANUS.

Huc ades, Antioche.


ANTIOCHUS.

Praesto sum, domine.


ADRIANUS.

Nunquid hae sunt mulierculae, quas deferebas pro Christiana religione?


ANTIOCHUS.

Sunt plane.


ADRIANUS.

Uniuscujusque pulchritudinem obstupesco, sed et honestatem habitus satis admirari nequeo.


ANTIOCHUS.

Desine, o mi senior, admirari, et coge illas deos [Col. 1048D] venerari.


ADRIANUS.

Quid si illas primule aggrediar blanda allocutione, si forte velint cedere?


ANTIOCHUS.

Melius est. Nam fragilitas sexus feminei facilius potest blandimentis molliri.


ADRIANUS.

Illustris matrona, blande et quiete ad culturam deorum te invito, quo nostra perfrui possis amicitia.


SAPIENTIA.

Nec in cultura deorum tuis votis satisfacere, nec amicitiam gestio inire.


[Col. 1049A] ADRIANUS.

Adhuc mitigato furore nulla in te moveor indignatione, sed pro tua tuique filiarum salute paterno sollicitor amore.


SAPIENTIA.

Nolite, meae filiae, serpentinis hujus satanae lenociniis cor apponere, sed meatim fastidite.


FIDES

Fastidimus et animo contemnimus frivola.


ADRIANUS.

Quid murmurando loqueris?


SAPIENTIA.

Filias affabar paucis.


ADRIANUS.

[Col. 1049B] Videris esse summis natalibus orta, sed tamen patriam, genus, nomenque tuum ex te plenius cupio ediscere.


SAPIENTIA.

Licet sanguinis superbia nobis sit parvi pendenda, tamen clara ex stirpe me originem non nego trahere.


ADRIANUS.

Credibile


SAPIENTIA.

Nam eminentiores Graeciae principes fuere mei parentes, et vocor Sapientia.


ADRIANUS.

Claritas ingenuitatis rutilat in facie, et Sapientia nominis fulget in ore.


[Col. 1049C] SAPIENTIA.

Frustra blandiris, non flectimur tuis suadelis.


ADRIANUS.

Dic cur adveneris, vel quare nostrates adieris.


SAPIENTIA.

Nullius alius rei nisi agnoscendae 59 veritatis causa, quo fidem, quam expugnatis, plenius ediscerem, filiasque meas Christo consecrarem.


ADRIANUS.

Expone vocabula singularum.


SAPIENTIA.

Una vocatur Fides, altera Spes, tertia Charitas.


ADRIANUS.

Quot annos volverunt?


SAPIENTIA.

[Col. 1049D] Placetne vobis, o filiae, ut hunc stultum arithmetica fatigem disputatione?


FIDES.

Placet, mater, nosque auditum praebemus libenter.


SAPIENTIA.

O imperator, si aetatem inquiris parvularum, Charitas imminutum pariter parem mensurnorum complevit numerum; Spes autem aeque imminutum, sed pariter imparem; Fides vero superfluum impariter parem.


ADRIANUS.

Tali responsione fecisti me quae interrogabam minime agnoscere.


[Col. 1050A] SAPIENTIA.

Nec mirum, quia sub hujus definitionis specie non unus cadit numerus, sed plures.


ADRIANUS.

Expone enucleatius, alioquin non capit meus animus.


SAPIENTIA.

Charitas duas olympiades jam volvit, Spes duo lustra, Fides tres olympiades.


ADRIANUS.

Et cur octonarius numerus, qui duabus constat olympiadibus, et denarius, qui duobus lustris perficitur, imminutus dicitur? Vel quare duodenarius, qui tribus olympiadibus impletur, superfluus esse asseritur?


[Col. 1050B] SAPIENTIA.

Omnis namque numerus imminutus dicitur, cujus partes conjunctae minorem illo numero, cujus partes sunt, summae quantitatem reddunt, ut VIII. Est autem octonarii medietas IV, pars quarta II, pars octava I, quae in unum redactae VII reddunt. Similiter denarius habet dimidiam partem V, quintam autem II, decimam vero I, quae simul copulatae VIII colligunt. E contrario autem superfluus dicitur, cujus partes augendo crescunt, ut XII. Est enim duodenarii medietas VI, pars tertia IV, pars quarta III, pars sexta II, pars duodecima I; hic cumulus redundat in sedecim. Ut autem principalem non praeteream, qui inter inaequales intemperantias medii temperamentum limitis sortitus est, ille numerus [Col. 1050C] perfectus dicitur, qui suis aequus partibus nec augetur, nec minuitur, ut VI, cujus partes, id est III, II, I, eumdem 60 senarium restituunt. Simili quoque ratione XXVIII, CCCCXCVI, VIII millia CXXVIII perfecti dicuntur.


ADRIANUS.

Et quid reliqui:


SAPIENTIA.

Omnes superflui, sive imminuti.


ADRIANUS.

Quis numerus pariter par?


SAPIENTIA.

Qui potest in duo aequalia dividi, ejusque pars in duo aequalia, partisque pars in duo aequalia ac deinceps per ordinem, donec in insecabilem incurrat [Col. 1050D] unitatem, ut VIII et XVI omnesque, qui ab his in duplo fiunt.


ADRIANUS.

Et quis est pariter impar?


SAPIENTIA.

Qui in partes aequales recipit sectionem, ejusque partes mox indivisibiles permanebunt, ut X et omnes, qui ab imparibus in duplo fiunt. Hic namque numerus superiori est contrarius, quia in illo solus minor terminus divisione est solutus; in isto autem solus major terminus divisioni est aptus; in illo quoque omnes ejus partes nomine et quantitate sunt pariter pares; in isto autem, si denominatio fuerit par, quantitas impar, si quantitas par, denominatio impar.


[Col. 1051A] ADRIANUS

Nec terminum, quem dixisti, agnosco, nec denominationem seu quantitatem scio.


SAPIENTIA.

Quando quantilibet numeri digestim disponuntur, primus minor terminus et postremus major dicitur; quando autem divisionem faciendo quota pars sit numeri dicimus, denominationem facimus; cum autem, quot in unaquaque parte sint enumeramus, quantitatem exponimus.


ADRIANUS.

Et quis est impariter par?


SAPIENTIA.

Qui non solum unam recipit sectionem, sicut pariter par, sed etiam et secundam, aliquoties autem [Col. 1051B] et tertiam vel plures, sed tamen usque ad indivisibilem non perveniet unitatem.


ADRIANUS.

O quam scrupulosa et plexibilis [leg. plectilis] quaestio ex istarum aetate infantularum est orta!


SAPIENTIA.

In hoc laudanda est supereminens Factoris sapientia, et mira mundi artificis scientia, qui non solum in principio mundum creans ex nihilo, omnia in numero et mensura et pondere posuit, sed etiam in succedentium serie temporum et in aetatibus hominum, miram dedit inveniri posse scientiam artium.


ADRIANUS.

Diu te sustinui ratiocinantem, quo te mihi efficerem [Col. 1051C] obtemperantem.


61 SAPIENTIA.

In quo?


ADRIANUS.

In cultura deorum.


SAPIENTIA.

In hoc utique non consentio.


ADRIANUS.

Si reniteris, tormentis afficieris.


SAPIENTIA.

Corpus quidem suppliciis lacessere poteris, sed animum ad cedendum compellere non praevalebis.


ANTIOCHUS.

Dies abiit, nox incumbit, non est tempus altercandi, [Col. 1051D] quia instat hora coenandi.


ADRIANUS.

In custodiam juxta palatium ponantur, et triduanae induciae illis ad tractandum praestentur.


ANTIOCHUS.

Observate istas, o milites, omni sollicitudine, nullamque illis occasionem evadendi relinquite.



SCENA IV.


SAPIENTIA.

O dulces filiolae et charae pusiolae, nolite super carceralis angustia custodiae contristari, nolite imminentium minis poenarum terreri.


FIDES.

Licet corpuscula pavescant ad tormenta, mens tamen gliscit ad praemia.


[Col. 1052A] SAPIENTIA.

Vincite infantilis teneritudinem aetatulae maturi sensus fortitudine.


SPES.

Tuum est nos precibus adjuvare, ut possimus vincere.


SAPIENTIA.

Hoc indesinenter exoro, hoc efflagito, ut perseveretis in fide quam inter ipsa crepundia vestris sensibus non desistebam instillare.


CARITAS.

Quod sugentes ubera in cunabulis didicimus nullatenus oblivisci quibimus.


SAPIENTIA.

Ad hoc vos materno lacte affluenter alui, ad hoc [Col. 1052B] delicate nutrivi, ut vos coelesti non terreno sponso traderem, quo vestri causa socrus aeterni regis dici meruissem.


FIDES.

Pro ipsius amore sponsi promptae sumus mori.


SAPIENTIA.

Delector ex vestra ratione, o filiae, magis quam nectareae dulcedinis gustamine.


SPES.

Praemitte nos ante tribunal judicis, et experieris quantum ejus amor nobis attulerit temeritatis.


SAPIENTIA.

Hoc exopto ut vestra virginitate coroner, ut vestro martyrio glorificer.


CHARITAS.

Consertis palmulis incedamus, et vultum tyranni [Col. 1052C] confundamus.


SAPIENTIA.

Exspectate donec instet hora vocationis nostrae.


FIDES

Taedet nos morarum, tamen est exspectandum.



SCENA V.


ADRIANUS.

Antioche, jube illas Graeculas nobis repraesentari captivas.


ANTIOCHUS.

Procede, Sapientia, teque cum filiabus imperatori repraesenta.


SAPIENTIA.

Pergite mecum, filiae, constanter, et perseverate [Col. 1052D] in fide unanimiter, ut possitis palmam percipere feliciter.


62 SPES.

Pergimus, ipseque nobiscum comitetur, pro cujus amore ad mortem ducemur.


ADRIANUS.

Triduanas vobis inducias praestabat nostri serenitas, unde si quid tractaretis utilitatis, cedite jussionibus nostris.


SAPIENTIA.

Summum igitur utile tractavimus, id scilicet, ut non cedamus.


ANTIOCHUS.

Cur dignaris cum hac contumace verba miscere, quae te insolenti fatigat praesumptione?


[Col. 1053A] ADRIANUS.

Debeone illam dimittere impunitam?


ANTIOCHUS

Nequaquam.


ADRIANUS.

Et quid?


ANTIOCHUS.

Hortare puellulas, et si renitantur, infantiae ne parcas, sed fac ut illae necentur, quo rebellis mater funeribus natarum acrius torqueatu


ADRIANUS.

Faciam quae hortaris.


ANTIOCHUS.

Ita demum praevalebis.


ADRIANUS.

[Col. 1053B] Fides, intuere venerabilem magnae Dianae imaginem, et fer sacrae deae libamina, quo possis uti ejus gratia.


FIDES.

O stultum imperatoris praeceptum omni contemptu dignum!


ADRIANUS.

Quid murmuras subsannando? Quem irrides fronte rugosa?


FIDES.

Tui stultitiam irrideo, tui insipientiam subsanno.


ADRIANUS.

Mei?


FIDES.

Tui.


[Col. 1053C] ANTIOCHUS.

Imperatoris?


FIDES.

Ipsius.


ANTIOCHUS.

O nefas!


FIDES.

Quid enim stultius, quid insipientius videri potest, quam quod hortatur nos, contempto Creatore universitatis, venerationem inferre metallis?


ANTIOCHUS.

Nonne haec summa insania et magna est dementia, quod rerum principem dixisti insipientem?


FIDES.

[Col. 1053D] Dixi et dico, dicamque quandiu vixero.


ANTIOCHUS.

Breve tempus vivere, et cito debes consumi morte.


FIDES.

Hoc opto ut moriar in Christo.


ADRIANUS.

Duodecim centuriones alternando scindant flagris ejus membra.


ANTIOCHUS.

Nec injuria.


ADRIANUS.

O fortissimi centuriones, accedite meique injuriam vindicate.


[Col. 1054A] ANTIOCHUS.

Justum.


ADRIANUS.

Perquire, Antioche, anne velit cedere.


ANTIOCHUS.

Vin adhuc, Fides, solita conviciorum objectione imperatorem dehonestare?


FIDES.

Cur solito minus?


ANTIOCHUS.

Quia prohiberis verberibus.


FIDES.

Verbera non compellunt me tacere, quia nullo afficior dolore.


ANTIOCHUS.

[Col. 1054B] O infelix pertinacia, o contumax audacia


ADRIANUS.

Corpus fatiscit per supplicia, et mens tumet superbia.


FIDES.

Erras, Adriane, si reris me fatigari 63 suppliciis. Non ego quidem, sed infirmi tortores deficiunt et sudore ob lassitudinem fluunt.


ADRIANUS.

Fac, Antioche, ut gemellae pectoris particulae abscindantur, quo saltem rubore coerceatur.


ANTIOCHUS.

O utinam possit ullo coerceri modo!


ADRIANUS.

Forsan coercebitur.


[Col. 1054C] FIDES.

Inviolatum pectus vulnerasti, sed me non laesisti. En, pro fonte sanguinis, fons erumpit lactis.


ADRIANUS.

In craticulam substratis ignibus assanda ponatur, quo vi vaporis enecetur.


ANTIOCHUS.

Digna est ut miserabiliter pereat, quae tuae jussioni contra luctari non trepidat.


FIDES.

Omne quod paras ad dolorem mihi vertitur in quietem; unde commode pauso in craticula, ceu in tranquilla navicula.


ADRIANUS.

Sartago plena pice et cera ardentibus rogis superponatur, [Col. 1054D] et in ferventem liquorem haec rebellis mittatur.


FIDES.

Sponte insilio.


ADRIANUS.

Consentio.


FIDES.

Ubi sunt minae tuae? Ecce, illaesa inter ferventem liquorem ludens nato, et pro vi caumatis sentio matutini refrigerium roris.


ADRIANUS.

Antioche, quid ad haec est agendum?


ANTIOCHUS.

Ne evadat providendum


[Col. 1055A] ADRIANUS.

Capite truncetur.


ANTIOCHUS.

Alioquin non vincetur.


FIDES.

Nunc est gaudendum, nunc in Domino exsultandum.


SAPIENTIA.

Christe, triumphator diaboli invictissime, da tolerantiam Fidei meae filiae.


FIDES.

O mater veneranda, dic vale ultimum tuae filiae, liba osculum tuae primogenitae, nec afficiare ullo moerore cordis, quia tendo ad bravium aeternitatis.


SAPIENTIA

O filia, filia, non confundor, non contristor, sed [Col. 1055B] vale dico tibi exsultando, et osculor os oculosque prae gaudio lacrymando orans, ut sub ictu percussoris inviolatum serves mysterium tui nominis.


FIDES.

O uterinae sorores, libate mihi osculum pacis, et parate vos ad tolerantiam futuri certaminis.


SPES.

Adjuva nos oratione assidua, ut mereamur sequi tua vestigia.


FIDES.

Este obtemperantes monitis nostrae sanctae parentis, quae nos hortabatur praesentia fastidire, quo meruissemus aeterna percipere.


CHARITAS.

Maternis libenter obtemperamus monitis, quo perfrui [Col. 1055C] mereamur aeternis bonis.


FIDES.

Percussor, 64 accede, et injunctum tibi officium me necando imple.


SAPIENTIA.

Abscisum morientis filiae caput amplectendo, impressisque labris crebrius deosculando, congratulor tibi, Christe, qui tantillulae victoriam praestitisti puellae.


ADRIANUS.

Spes, cede meis hortamentis paterno affectu tibi consulentis.


SPES.

Quid hortaris, quid consulis?


ADRIANUS.

Ut caveas pertinaciam imitari sororis, ne similibus [Col. 1055D] intereas poenis.


SPES.

O utinam admeruissem illam imitari patiendo, quo illi assimilarer in praemio!


ADRIANUS.

Depone callum pectoris, et conquinisce thurificando magnae Dianae, et ego te propriae prolis vice excolo, atque extollo omni dilectione.


SPES.

Paternitatem tuam repudio, tua beneficia minime desidero. Quapropter vacua spe deciperis, si me tibi cedere reris


ADRIANUS.

Loquere parcius, ne irascar.


[Col. 1056A] SPES.

Irascere, nec sollicitor.


ANTIOCHUS

Miror, Auguste, quod ab hac vili puellula tamdiu calumniari pateris. Ego quidem disrumpor prae furore, quia illam audio tam temere in te latrare.


ADRIANUS.

Hactenus infantiae parcebam: ultra non parcam; sed meritam ultionem inferam.


ANTIOCHUS.

O utinam!


ADRIANUS

O lictores, adite et hanc rebellem usque ad internecionem crudis nervis caedite.


[Col. 1056B] ANTIOCHUS.

Decet ut severitatem sentiat tui furoris, quia lenitatem parvi pendit pietatis.


SPES.

Hanc pietatem exopto, hanc lenitatem desidero.


ANTIOCHUS.

O Sapientia, quid murmurando loqueris, stans sublevatis oculis juxta cadaver exstinctae prolis?


SAPIENTIA.

Invoco Omniparentem, quo eamdem tolerantiae perseverantiam, quam praestitit Fidei, praestet et Spei.


SPES.

O mater, mater! quam efficaces, quam exaudibiles [Col. 1056C] experior esse tui preces! Ecce, te orante anheli tortores levatis dextris librant ictum, et ego nullum doloris sentio tactum.


ADRIANUS.

Si flagra parvi pendis, acrioribus poenis coarctaberis.


SPES.

Infer, infer quidquid crudele, quidquid excogites lethale. Quanto plus saevis, tanto magis victus confunderis. funderis.


ADRIANUS.

In aera suspendatur, et ungulis laceretur, quoadusque evulsis visceribus et nudatis ossibus deficiat et membratim crepat.


ANTIOCHUS.

[Col. 1056D] Imperialis 65 jussio, et congrua satis ultio!


SPES.

Vulpina fraude loqueris, et versipelli astutia, Antioche, adularis.


ANTIOCHUS.

Quiesce, infelix, verbositas tua nunc est finienda.


SPES.

Non ut speras evenerit, sed tibi tuoque principi nunc etiam confusio aderit.


ADRIANUS.

Quid sentio novae dulcedinis? Quid odoror stupendae suavitatis?


SPES.

Decidentia frusta mei lacerati corporis dant fragrantiam [Col. 1057A] paradisiaci aromatis, quo nolens cogeris fateri me non posse suppliciis laedi.


ADRIANUS.

Antioche, quid enim mihi est agendum?


ANTIOCHUS.

Novis cruciatibus incumbendum.


ADRIANUS.

Aeneum vas plenum oleo et adipe, cera atque pice, ignibus superponatur, in quod ligata projiciatur.


ANTIOCHUS.

Si in jus Vulcani tradetur, forsitan evadendi aditum non nanciscetur.


SPES.

Haec virtus Christo non est insolita, ut ignem faciat mitescere mutata natura.


[Col. 1057B] ADRIANUS.

Quid? Audio, Antioche, velut sonitum inundantis aquae.


ANTIOCHUS.

Heu, heu, domine!


ADRIANUS.

Quid contigit nobis?


ANTIOCHUS.

Ebulliens fervor confracto vase ministros combussit, et illa malefica illaesa comparuit.


ADRIANUS.

Fateor, victi sumus.


ANTIOCHUS.

Penitus.


ADRIANUS.

[Col. 1057C] Caput abscidatur.


ANTIOCHUS.

Alias non absumetur.


SPES.

O Charitas dilecta, o soror unica! Ne formides tyranni minas, ne trepides ad poenas, nitere constanti fide imitari sorores ad coeli palatium praecedentes.


CHARITAS.

Taedet me vitae praesentis, taedet terrenae habitationis, quod saltim ad modicum temporis separor a vobis.


SPES.

Depone taedium et tende ad praemium. Non enim diu separabimur, sed ocius in coelo conjungemur.


[Col. 1057D] CHARITAS.

Fiat, fiat!


SPES.

Euge, mater illustris, gaude, nec tangaris de mei passione materni affectus dolore; sed praefer spem moerori, cum me videas pro Christo mori.


SAPIENTIA.

Nunc quidem gaudeo, sed tunc tandem perfecte exsultans gaudebo, quando tui sororculam pari conditione exstinctam coelo praemisero, et ego subsequar postrema.


SPES.

Perennis Trinitas restituet tibi in aevum plenum absque diminutione filiarum numerum.


[Col. 1058A] SAPIENTIA.

Confortare, filia; percussor invadit nos evaginato gladio.


SPES.

Libens 66 excipio gladium. Tu, Christe, suscipe spiritum pro tui confessione nominis ejectum de habitaculo corporis.


SAPIENTIA.

O Charitas, soboles inclyta, spes uteri mei uterimei unica, ne contristes matrem bonam tui certaminis consummationem exspectantem; sed sperne praesens utile, quo pervenias ad gaudium interminabile, quo tui germanae fulgent coronis illibatae virginitatis.


CHARITAS.

Fulci me, mater, precibus sacris, quatenus merear [Col. 1058B] interesse illarum gaudiis.


SAPIENTIA.

Exoro te finetenus in fide solidatum iri, nec dubito tibi perenne tripudium donatum iri.


ADRIANUS.

Charitas, saturatus conviciis tui sororum, nimiumque exacerbatus sum prolixa oratione earum. Unde diu tecum non contendo, sed vel obtemperantem mei votis ditabo omnibus bonis, vel contra luctantem afficiam malis.


CHARITAS.

Bonum cordetenus amplector, et malum omnino detestor.


ADRIANUS.

Hoc tibi potissimum salubre mihique est placabile, [Col. 1058C] ideoque leve quiddam tibi praepono meae pietatis gratia.


CHARITAS.

Quid?


ADRIANUS.

Dic tantum: Magna Diana! et ego ultra ad sacrificandum te non compello.


CHARITAS.

Percerte non dico.


ADRIANUS.

Quare?


CHARITAS.

Quia mentiri nolo. Ego quidem et sorores meae eisdem parentibus genitae, hisdem sacramentis imbutae sumus, una eademque fidei constantia roboratae. [Col. 1058D] Quapropter scito nostrum velle, nostrum consentire, nostrum sapere, unum idemque esse, nec me in ullo unquam illis dissidere.


ADRIANUS.

O injuria, quod a tantilla etiam contemnor homullula!


CHARITAS.

Licet tenella sim aetate, tamen gnara sum te argumentose confundere.


ADRIANUS.

Abstrahe illam, Antioche, et fac, ut suspensa in equuleo atrociter verberetur.


ANTIOCHUS.

Vereor quod verbera non praevaleant.


[Col. 1059A] ADRIANUS.

Si non praevaleant, jube tribus continuis diebus ac noctibus fornacem succendi et illam inter bacchantes flammas projici.


CHARITAS.

O judicem impotentem, qui diffidit se absque armis ignium octennem infantem superare posse!


ADRIANUS.

Abi, Antioche, et injunctum officium perfice.


CHARITAS.

Saevitiae quidem tuae satisfaciendo parebit, sed me minime nocebit, quia nec 67 verbera mei corpusculum lacerare, nec flammae comam vel vestes poterunt obfuscare.


[Col. 1059B] ADRIANUS.

Experietur.


CHARITAS.

Experiatur.



SCENA VI.


ADRIANUS.

Antioche, quid pateris? cur tristior solito regrederis?


ANTIOCHUS.

Quando causam tristitiae experieris, haud minus contristeris.


ADRIANUS.

Dic, ne celes.


ANTIOCHUS.

[Col. 1059C] Illa lasciva, quam mihi cruciandam tradidisti, puellula me praesente flagellabatur, sed ne tenuis quidem cutis summotenus disrumpebatur. Deinde projeci illam in fornacem, igneum colorem prae nimio ardore exprimentem.


ADRIANUS.

Cur dissimulas loqui? Expone exitum rei.


ANTIOCHUS.

Flamma erupit, et quinque millia hominum combussit.


ADRIANUS.

Et quid contigit illi?


ANTIOCHUS.

Charitati?


[Col. 1059D] ADRIANUS.

Ipsi.


ANTIOCHUS.

Ludens inter flammivomos vapores vagabatur, et illa laudes Deo suo pangebat; illi etiam, qui diligenter inspexere, ferebant tres candidulos viros cum illa deambulasse.


ADRIANUS.

Erubesco illam ultra videre, quia nequeo illam laedere.


ANTIOCHUS.

Restat ut perimatur gladio.


ADRIANUS.

Hoc fiat absque mora.



SCENA VII.
[Col. 1060A]

ANTIOCHUS.

Detege duram, Charitas, cervicem, et sustine percussoris ensem.


CHARITAS.

In hoc non renitor tui votis, sed libens pareo jussis.


SAPIENTIA.

Nunc, nunc, filia, gratulandum; nunc in Christo est gaudendum, nec est quae mordeat cura, quia secura sum de tua victoria.


CHARITAS.

Imprime mihi mater, osculum, et commenda iturum Christo spiritum.


SAPIENTIA.

Qui te in meo utero vivificavit, ipse suscipiat [Col. 1060B] animam, quam coelitus inspiravit.


CHARITAS.

Tibi, Christe, gloria, qui me ad te vocasti cum martyrii palma.


SAPIENTIA.

Vate, protes dulcissima, et cum Christo jungeris in coelo, memento matris jam matronae effetae te parientis.



SCENA VIII.


SAPIENTIA.

Convenite, illustres matronae, et mearum cadavera filiarum mecum sepelite.


MATRONAE.

Corpuscula aromatibus condimus, et exsequias [Col. 1060C] honorifice celebramus.


SAPIENTIA.

Grandis benignitas et mira pietas, quam mihi impenditis meique mortuis.


MATRONAE.

Quae tibi sunt commoda exsequimur mente devota.


SAPIENTIA.

Non dubito.


MATRONAE.

Ubi vis eligere locum sepulturae?


SAPIENTIA.

Tertio milliario ab Urbe, si vobis non displicet prolixitas.


MATRONAE.

[Col. 1060D] Non displicet, sed elata funera sequi placet.



SCENA IX.


SAPIENTIA.

Ecce locus.


MATRONAE.

68 Hic nempe servandis reliquiis est aptus.


SAPIENTIA.

Flosculos uteri mei tibi, terra, servandos committo, quos tu materiali sinu foveto, donec in resurrectione majori reviridescant gloria. Et tu, Christe, animas interim imple splendoribus, dans pacificam requiem ossibus.


MATRONAE.

Amen.


[Col. 1061A] SAPIENTIA.

Grates vestrae humanitati pro solamine quod contulistis meae orbitati.


MATRONAE.

Utrumne vis nos hic tecum morari?


SAPIENTIA.

Non.


MATRONAE.

Cur non?


SAPIENTIA.

Ne ex meo commodo vobis ingeratur molestia. Sit satis, quod tres noctes mecum permansistis. Abite in pace, revertimini cum salute.


MATRONAE.

Vis nobiscum abire?


[Col. 1061B] SAPIENTIA.

Minime.


MATRONAE.

Et quid meditaris agere?


SAPIENTIA.

Hic remanere, si forte veniat mea petitio et impleatur quod desidero.


MATRONAE.

Quid petis? Quid desideras?


SAPIENTIA.

Id solummodo, ut oratione completa moriar in Christo.


MATRONAE.

Restat ut exspectemus donec et te sepulturae tradamus.


[Col. 1061C] SAPIENTIA.

Ut libet. Adonai Emmanuel, quem retro tempora divinitas edidit Omniparentis, et in tempore virginitas genuit matris, qui ex duabus naturis unus Christus mirifice consistis, nec diversitate naturarum [Col. 1062A] unitatem personae dividens, nec unitate personae diversitatem naturarum confundens, tibi jubilet jucunda serenitas angelorum dulcisque harmonia siderum, te quoque collaudet totius scibilis rei scientia, omneque quod ex elementorum formatur materia, quia tu, qui solus cum Patre et Spiritu sancto es forma sine materia, ex Patris voluntate et Spiritus sancti cooperatione non respuisti fieri homo passibilis humanitate, salva divinitatis impassibilitate; et ut nullus in te credentium periret, sed omnis fidelis aeternaliter viveret, mortem nostram non dedignatus es gustare tuaque resurrectione consumere. Te etiam perfectum Deum hominemque verum recolo promisisse omnibus, qui, pro tui nominis veneratione, vel terrenae usum possessionis relinquerent, [Col. 1062B] vel carnalium affectum propinquorum postponerent, centenae vicissitudine mercedis recompensari, et aeternae bravio vitae debere donari; hujus spe animata promissi 69 feci quod jussisti, sponte omittens soboles quas peperi. Unde, tu pie, promissa solvere ne moreris, sed fac me quantocius absolutam corporeis vinculis ex receptione filiarum laetificari, quas pro te mactandas obtulisse non distuli, quo te illis agnum Virginis sequentibus et novum canticum modulantibus, ego jucunder audiendo, illarumque laetificer gloria, et quamvis non possim canticum virginitatis dicere, te tamen cum illis merear aeternaliter laudare, qui non ipse qui Pater, sed idem es quod Pater, cum quo et Spiritu sancto unus dominus universitatis, unusque rex summae et mediae [Col. 1062C] atque imae rationis regnas et dominaris per interminabilia immortalis aevi saecula.


MATRONAE.

Suscipe. Domine. Amen.



[OPERA CONSCRIPTA METRICE.]




[Col. 1061]
HROTSUITHAE IN OPERA SUA METRICE CONSCRIPTA PRAEFATIO.

[Col. 1061D] Hunc libellum, parvo ullius decoris cultu ornatum, sed non parva diligentia illaboratum, omnium sapientium benignitati offero expurgandum, eorum duntaxat qui erranti non delectantur derogare, sed magis errata corrigere. Fateor namque me haud mediocriter errasse, non solum in dignoscendis syllabarum naturis, verum etiam in dictionibus componendis, pluraque sub hac serie reprehensione digna latitare, 70 sed errores fatenti facilis venia, vitiisque debetur pia correctio. Si autem objicitur quod quaedam hujus operis juxta quorumdam aestimationem [Col. 1062D] sumpta sint ex apocryphis, non est crimen praesumptionis iniquae, sed error ignorantiae, quia, quando hujus stamen seriei coeperam ordiri, ignoravi dubia esse in quibus disposui laborare. At ubi recognovi, pessumdare detrectavi, quia, quod videtur falsitas forsan, probabitur esse veritas. Cum res ita sese habeant, tanti ad perfecti defensionem opusculi permultorum juvamine egeo, quanto in ipsa incoeptione minus ulla proprii vigoris fulciebar sufficientia, quia nec matura adhuc aetate vigens, nec scientia fui proficiens, sed nec alicui sapientum affectum [Col. 1063A] meae intentionis consulendo enucleare, ne prohiberer pro rusticitate. Unde, clam cunctis et quasi furtim, nunc in componendis sola desudando, nunc male composita destruendo, satagebam juxta meum posse, licet minime necessarium, aliquem tamen conficere textum ex sententiis Scripturarum, quas intra aream nostri Gandersheimensis collegeram coenobii. Primo sapientissimae atque benignissimae Rikkardis, magistrae, aliarumque suae vicis instruente magisterio, deinde prona favente clementia regiae indolis Gerbergae, cujus nunc subdor dominio, abbatiae, quae aetate minor, sed, ut imperialem decebat neptem, scientia provectior, aliquot auctores, quos ipsa prior a sapientissimis didicit, me admodum pie erudivit. Quamvis etiam metrica [Col. 1063B] modulatio femineae fragilitati difficilis videatur et ardua, sola tamen semper miserentis supernae gratiae [Col. 1064A] auxilio, non propriis viribus, confisa, hujus carmina opusculi dactylicis modulis succinere apposui, ne creditum talentum ingenioli, sub obscuro torpens pectoris rubigine, negligentia exterminaretur, sed sedulae malleo devotionis percussum, aliquantulis divinae laudationis referret tinnitum, quo, si occasio non daretur negotiando aliud lucrari, ipsum tamen in aliquod saltem extremae utilitatis transformaretur instrumentum. Unde, quicunque lector, si recte secundum Deum sapias, egenti paginae, quae nullius praeceptoris munitur auctoritate, opem tuae rectitudinis ne pigriteris adhibere, Deo videlicet, si quid forte probetur recte compositum, meaeque negligentiae 71 designando universale vitiorum, nec tamen vituperando, sed indulgendo, quia jus frangitur [Col. 1064B] objurgationis ubi intervenit humilitas confessionis.



[HISTORIA INTACTAE DEI GENETRICIS.]




[Col. 1063]
ARGUMENTUM IN HISTORIAM BEATAE VIRGINIS.

Joachim et Anna, de stirpe David, cum diu steriles vixissent, in temploque ob sterilitatem repudiati a sacerdotibus fuissent, tandem longis orationibus et votis prolem divinam, nomine Mariam, susceperunt, eamque castitati et aeterno Dei obsequio in templo devoverunt. Illa tenella, laeta et constans, gradus templi cum omnium admiratione superavit, reliquasque virgines sanctitate vitae excelluit. Quam dum sacerdotes despondere volunt, et virgis temere projectis illi conjugem quaerunt, et sors super virgam Joseph ex genere David cecidit. Nam mox columba, suae virgae insidens, coelum petiit, collaudantibus cunctis divinam sortem. Joseph virgo despondetur, pauloque post angelus illi, divina salutatione facta, Deum, omnium creatorem, obumbratione sancti Spiritus carnem suscipere, nuntiat. Quae, verbo angeli credens, dum in Bethlehem cum Joseph, Caesaris Augusti edicto, migraret, peperit primogenitum suum, Salvatorem mundi, Jesum Christum, cujus divinitatem et pastores, et Magi, ab Oriente venientes, testati sunt. Quae fama cum ad Herodem delata fuisset, omnes ejus anni infantes natos occidi jussit, ut haeredem regni tolleret. Joseph, ab angelo monitus, cum matre et puero, ut regis crudelitatem fugeret, in Aegyptum concessit, moxque Aegyptiorum simulacra in terram prona cadentia nutabant, sacerdotibusque suis verum Deum natum proclamabant. In itinere autem miracula pueri de serpentibus et draconibus, dum in specu noctem ducerent, narrat, itemque de leonibus et pardis, mite et mansuete se puero offerentibus, palmamque cum fructu inclinatam matris gremio, fontemque, pueri verbis erumpentem, dum in itinere siti laborassent, commemorat.




[Col. 1063]
72 AD GERBERGAM, ABBATISSAM IN GANDERSHEIM, OTTONIS PRIMI IMPERATORIS NEPTEM.


[Col. 1063C] Salve regalis proles clarissima stirpis,
   Gerbirg, illustris moribus et studiis.
Accipe fronticula dominatrix alma serena,
   Quae tibi purganda hic offero carminula.
Ejus et incultos dignanter dirige stichos,
   Quam doctrina tua construit egregia.
[Col. 1064C] Et, cum sis certe vario lassata labore,
   Ludens dignare hos nunc modulos legere.
Hanc quoque sordidulam tenta purgare Camenam,
   Ac fulcire tui flore magisterii
Quo laudem dominae studium supportet alumnae,
   Doctricique piae carmina discipulae.




[Col. 1063]
IN HISTORIAM INTEMERATAE DEI GENITRICIS PRAEFATIO.


[Col. 1063D] Unica spes mundi, dominatrix inclyta coeli,
   Sancta parens Regis, lucida stella maris,
Quae pariens mundo restaurasti pia virgo
   Vitam, quam virgo perdiderat vetula,
Tu dignare tuae famulae clementer adesse,
   Hrosvithae votis carminulisque novis.
Quae tibi femineae studio famulante Camenae,
   Jam supplex modulis succino dactylicis,
[Col. 1064D] Exoptans, vel summatim attingere saltem
   Laudis particulam, Virgo, tuae minimam,
Ortus atque tui primordia clara beati,
   Necnon regalem pangere progeniem.
Hoc tamen agnosco, fragiles excedere vires,
   Laudibus ut tentem te meritis canere
Digne pro meritis quam totus non canit orbis,
   Quaeque super laudes angelicas renites.
[Col. 1065A] 73 Hinc, quia virgineo portasti ventre puella
   Inclusum, cuncta qui regit imperio.
Olim sed stultum fari qui jussit asellum,
   In laudem sancti nominis ille sui,
Teque per angelicum fecit, virguncula, verbum,
   De sancto digne Flamine concipere,
Atque suae prolis matrem sine sorde pudoris
   Effecit, cunctis dissimilem meritis,
[Col. 1066A] Si placet, ipse meam potis est dissolvere linguam,
   Et cor rore suae tangere gratiolae,
Quo praestante suae mitis dono pietatis
   Grata sibi pangam, te quoque, Virgo, canam
Ne comes ingratis condemner jure pigellis,
   Quos piget Altithrono psallere pro modulo,
Sed mage purpureum laudare perenniter Agnum
   Promerear, turmis addita virgineis.




[Col. 1065]
HISTORIA NATIVITATIS LAUDABILISQUE CONVERSATIONIS Intactae Dei Genitricis QUAM SCRIPTAM REPERI SUB NOMINE SANCTI JACOBI FRATRIS DOMINI.


   [Col. 1065B] Mundi labentis lustris nam mille peractis,
Incoepit quando felix aetatula sexta,
Qua Deus impleri jussit pietate fideli,
Quidquid veraces jam praecinuere prophetae,
Qui mundo Jesum mox praedixere futurum
Germine de Juda, quidam surrexerat ergo
Israel in terra senior, sub lege vetusta,
Ortus regali David de germine magni,
Quem tradunt etenim nomen tenuisse Joachim.
Hic in mandatis genitricis ab ubere legis
Exstiterat justus, nec non digne studiosus.
Hoc quoque continuo fuerat sua maxima cura,
74 Ut gregis ipse suae bene pasceret agmina magni,
Designans, veri sese pastoris haberi,
Dignum quandoquidem terrestri carne parentem,
[Col. 1065C] Qui portare suis humeris non distulit agnos,
In propriis vitae ducens ad gaudia laetae,
Passurus mortem, magnum nostri per amorem,
Empturusque reos animae pretio sibi charae.
   Hic heros etenim, de quo narrabo, Joachim
Tali percerte felix patriarcha nepote,
Toto se placidis ornans conamine factis,
Quidquid possedit per tres partes resecavit,
Partem dans viduis, peregrinis atque puellis.
Saepius in templo partem famulantibus ergo,
Particulamque suae domui servaverat omni.
Hoc quoque non raro faciens pietate benigna,
Digne mercedem suscepit denique talem,
Ut propria substantiola bene multiplicata,
Ipsius gentes proceres praecelleret omnes,
[Col. 1065D] Nec sibi consimilem portaret terra potentem,
Quem sic cunctarum fulciret copia rerum.
   Quattuor hinc certe cum jam feliciter ipse
Viveret in summa fortuna lustra rotata,
Vultu perpulchram sibi desponsavit amicam,
Nec non praenitidam laudandis moribus Annam
A charis natam, David de stirpe creatam,
Foedere legali proprio quam junxit amori.
[Col. 1066B] Hanc autem memorant, sterilem non tempore parvo,
Spem partus homini nullam conferre fideli,
Tandem, digestis bis denis scilicet annis,
Contigit in templo Joachim, sub tempore festo,
Inter sacratos altaris stare ministros,
Incensum digni fuerant qui ponere visi,
Quem Ruben templi dum vidit scriba sacrati,
Exosum factum dictis affatur amaris.
Non licet incensum, dixit, te tangere sanctum,
75 Munera nec Domino praestat dare sacrificanda,
Te quia despexit, sobolis cum dona negavit.
   Non dedit e contra verbum vir nobilis ullum,
Sed moerens abiit, silvas tristisque petivit,
In queis saepe gregem consuevit pascere pridem.
Ac, in longinquam pergens per devia terram,
[Col. 1066C] Ipsum cum propriis secum ducendo magistris,
Hic in secretis latitat pascendo latebris,
Nec post ad patriam placuit remeare relictam,
Passus namque gravem secreta mente pudorem
Ex Ruben verbis, qui se causatur, amaris.
   Hujus percerte post menses inclyta quinque
Conjux, desperans, illum jam vivere salvum,
In soles flevit, nec solamen sibi scivit
Hasque preces Domino profudit, triste dolendo:
Israelis Rector, solus quoque gentis amator,
Qui semper refoves miti pietate dolentes
Cur mihimet socium voluisti tollere charum,
Addens moerorem tristi semperque dolenti,
Quod semper sterilis mansi, sine germine ventri
Sed nunc majoris vulnus suspiro doloris,
[Col. 1066D] Hoc, quia nec penitus, quid conferret, scio, cas [.....]
Legali Domino devoto legis amico.
O me felicem, si saltim noscere possem,
Utrum mors illum subito sorberet amara,
An frueretur adhuc calida vitaliter aura,
Certe, si scirem, non jus moeroris haberem.
Tantum cum tenebris leti succumberet atris
Funus, sed summa colerem praenobile pompa,
[Col. 1067A] Inclyta condigno committens membra sepulcro.
   His ita finitis, sublatis cernit ocellis
In ramis lauri resonantes murmure dulci
Pullos plumigeris volucres circumdare pennis.
Hoc uti cernebat, subtristi voce canebat:
Rex coeli, fortis cui subjacet astriger axis;
76 Omnia qui certe potis es disponere recte,
Semper cunctarum tibi laus exstet pietatum,
Quod clemens cunctos pietatis munere vivos,
Pisciculos, pecudes, serpentes atque volucres,
Congaudere suis donasti sedulo pullis.
Sed memet solam sterilem remanere misellam
Causa judicii jussisti denique recti.
Te tandem omnipatrem constanti pectore testem
Invoco, conjugii primo quod tempore vovi,
[Col. 1067B] Si ventris fructum mihi praestares pius ullis,
Hinc mox in templo sisti tibi rite sacrato,
Obsequioque tui legali more sacrari.
   Talia dum mundis formaret verbula labris,
Angelus astrigero subito descendit ab alto,
Maxima tristitiae portans solamina tantae;
Et stans sub facie, dictis haec fatur amicis:
Exue moerorem cordis, depone dolorem,
Consilioque Dei germen tibi credito summi
Hoc, quod ventre tuo procedet tempore certo,
Vere fiet idem populis mirabile cunctis.
Dixit, et aurivagis revolans secat aethera pennis.
Anna sed, angelicis nimium perterrita verbis,
Moesta domum petiit, sese lectoque locavit,
Et tremefacta diem psalmorum lege perorat,
[Col. 1067C] Effusis noctem precibus ducendo sequentem.
Post haec ergo suam praecepit adesse puellam,
Astantem rogitans propriis illam sub ocellis.
Cur se despiceret, vel cur tam sero veniret,
Cum sibi sentiret fieri quid forte stupendi?
   Reddidit e contra dominae lasciva famella
Opprobriis tactum servili murmure verbum.
Si te despexit sterilem faciens Deus, inquit,
Dic, rogo, divinae causae quid pertinet ad me?
Anna sed opprobrium patienter pertulit istud,
Effundens tantum lacrymas subtristis amaras.
77 Scilicet hac ipsa Joachim praedictus in hora
Angelus apparens, inter montana refulgens,
In queis tunc pascendo gregem latitaverat aeger
Jusserat ad sociam citius remeare relictam.
[Col. 1067D] Qui dixit, monitis animo permotus ab illis:
Haec jam bis denis mecum permanserat annis,
Ex illa Dominus sobolem mihi nec dedit ullam,
Insuper opprobriis discessi plenus amaris
Nuper de templo, causa confusus ab ipsa,
Et me despectum, tantisque malis saturatum,
Hortaris regredi, subdi primoque pudori.
Ad quem mansuetis coelestis nuntius orsis,
Me fore coelestem, dicebat, credito, vocem,
Custodemque tui factum pietate superni
Regis, qui justam consolari dedit Annam
Per me, dum preculas flendo profunderet almas.
At nunc ergo tui causa de cardine coeli,
Quo veniens refero permagni gaudia doni,
[Col. 1068A] Hocque tibi dico, quod mox praenobilis Anna,
Concipiet natam, cunctis seculis venerandam.
Haec inter natas hominum fiet sacra cunctas,
Spiritus et merito sanctus requiescet in illa,
Ac per quam veniet mundo benedictio summa,
Nec primam similem, nec fertur habere sequentem.
At nunc ad sociam tenta remeare beatam,
Quae gaudens omni tantum pariet decus orbi,
Et semper grates Factori reddite dulces,
Cui placet stirpem vobis concedere talem,
Qualem percerte nunquam tenuere prophetae,
Omnes electi post haec non sunt habituri.
   Ad quem, promissis Joachim laetatus in illis:
Si mihi certa tuo maneat tua gratia servo,
Ad tempus dignare meo requiescere tecto,
[Col. 1068B] Et gustare cibum non dedignere paratum.
   Angelus e contra dicebat voce decora:
78 Desine, posco, meum post haec te dicere servum
Esse, sed angelicae consortem credito turmae.
Nam mihi terrenis opus est non vescier escis,
Quem pascit Domini semper praesentia summi.
Quapropter moneo, Domino libamine sacro
Hoc te ferre, meis satagis quod ponere mensis.
Qui citus anniculum gregibus subtraxerat agnum,
Sperans opprobrium, Ruben, cessasse vetustum,
Immolat et Domino, gavisus pectore laeto,
Ignibus appositis, ut habet praeceptio legis.
Angelus, his votis ut jussit rite peractis,
Altaris fumo sublatus pergit ad astra.
   Quam tunc clementis paulatim gratia Patris
[Col. 1068C] Incoepit radiis mundo lucescere claris,
Atque prior stabilem discordia sumere finem,
Cum sua coelestes primum consortia cives
Olim terrigenas promittebant habituros,
Quos prius e meritis Adam sprevere parentis.
Nec latuit tunc angelicum clementia coetum
Omnipatris, proprium qui mox post tempora natum
Mittere virgineum miserans disponit in alvum,
Ut sine principio natus de Patre supremo,
Carnem virgineo sub tempore sumeret alvo,
Omnes atque suo salvaret sanguine sacro,
Ne post haec generis humani callidus hostis
Gauderet mundum laqueis retinere malignis,
Sed Patris, et Nati, numen quoque Pneumatis almi,
Aequali forma pollens sub nomine trino,
[Col. 1068D] Finetenus stabilem regnaret jure per orbem.
   Angelus astrigerum postquam transcendit olympum,
Vix patiens Joachim tantae praeconia causae,
Et tactus jaculo terroris denique magno,
Stratus ad usque solum doni virtute superni,
Pertimidus jacuit nec non sine mente quievit
79 Ipsius sexta, ni fallor, forte diei,
Dum sol usque suum conclusit vespere cursum.
   Interea pueri venerunt cum grege lassi,
Cumque suum dominum pronum videre locatum
Comminus astantes, coeperunt discere tristes
Causam terroris, turbata mente, recentis.
Ipsum percerte sed vix potuere levare.
[Col. 1069A] Queis cum coelestis narrasset nuntia civis,
Suaserunt illi jussis parere supernis
Et rapido patriam cursu repedare relictam.
Qui gregibus lectis silvis discessit ab illis,
Ac gaudens pueros secum deduxerat ipsos.
Et cum transisset spatium triginta dierum,
Angelus oranti sanctae comparuit Annae,
Et cum pacificis deprompsit talia verbis:
Exsurgens animo, vultu quoque perge sereno
Ad portam subito, quae dicitur Aurea vulgo.
Illic forte tuum, summa cum pace reversum,
Legalem dominum mox comperies fore vivum.
Quae citius dicto jussum complevit amandum,
Impatiensque morae, perrexit ad ostia portae,
Praestolata suum gavisa mente patronum.
   [Col. 1069B] Scilicet attonitis quem cum conspexit ocellis,
Charo florigerum percurrerat obvia campum,
Ipsius et collo sese suspendit amando,
Altithrono grates reddendo denique tales:
Laus tibi, cunctorum Largitor summe bonorum,
Qui mihi non meritae concedis gaudia tanta.
Ecce virum proprium praesentem sentio salvum,
Tempore quae longo jam permansi viduata,
Quaeque fui sterilis, concepi gaudia prolis.
Talibus auditis, congaudens concinit omnis
Plebs Hebraea Deo laudes cum pectore laeto.
   Post haec, noveno percerte mense peracto,
Venit summa dies, in qua praenobilis Anna,
80 Progenuit natam cunctis seculis venerandam.
Postque dies octo primi venere vocati
[Col. 1069C] Pontifices, tantae solito qui more puellae
Nomen et aptarent, ipsam quoque sanctificarent.
Queis Joachim preculas fudit praesentibus istas:
Rex coeli, stellis solus qui nomina ponis,
Istius tenerae nomen dignare puellae
Coelitus indiciis per te monstrare coruscis.
   Dixerat, et subito sonuit vox fortis ab alto,
Mandans egregiam Mariam vocitare puellam.
Stella maris lingua quod consonat ergo Latina,
Hoc nomen merito sortitur sancta puella,
Est quia praeclarum sidus quod fulget in aevum
Regis aeterni claro diademate Christi.
   Post haec, annorum meta vergente duorum,
Fortunata suam dum sumpsit ab ubere natam,
Ablactando piam genitrix de more Mariam,
[Col. 1069D] Otius in templo sistit cum munere digno
Ipsam, quae templum Domini fuit imo futurum
Quo, sociata sacris virguncula parva puellis,
Semper divinis illic perstaret in odis,
Quem merito cives coelestes laude frequentant.
   Post haec, in templi subsistens limite sacri,
Ascensum graduum subito ter quinque supinum,
Immemor aetatis, jam plena Deo, puerilis
Audacter currit, vultum nec retro reflexit,
Quaerat, ut astantes, infantum more, parentes.
   His super accensi, mirantur denique cuncti
Astantes populi, templi pariterque ministri,
Pontifices ipsi, factum laudant quoque primi,
Dicentes, tanto quod tunc infantula facto,
[Col. 1070A] Per se quid fieri praesignaret cito magni
Et vere magni, cunctis meritoque stupendi.
   Quod, credi, majus, vel quod posset fore majus,
Quam quod virgineo portavit ventre puella,
81 Magnum factorem mundi, propriumque parentem.
Nec mirum, sursum coepit sic figere gressum,
Infans lacteolis fuerat dum parvula membris,
Quam, Pater alme, tuo ditasti Flamine sacro,
Dum fuerat sanctae genitricis condita ventre,
Praescius hanc solam certe consistere dignam
Ad proprii partum nati, per saecula nati,
Qui post, corporeae tectus velamine formae,
Ascensum graduum cunctis patefecit in aevum,
Per quas ad patriam tendunt remeare relictam,
Cui Christus nomen, cui laus sit coelitus, Amen.
   [Col. 1070B] Scilicet et genitrix, tali facto bene felix,
Collaudans regem cecinit sic Anna perennem:
Omnipotens rector, solus pietatis amator,
Clementer proprio fecisti mira popello,
Aspiciens humilem miserando meam quoque mentem,
Jam desperatae donasti gaudia natae.
Audeo percerte post haec tibi munera ferre,
Nec vereor prohibere meum post haec inimicum,
Quin visitem sacris templum sociata ministris.
Hinc te coelestes collaudant sedulo cives,
Condignum carmen modulando perenniter, Amen.
His ita finitis, orantis scilicet orsis,
Germine felices talis rediere parentes
Indolis, in templo parva remanente Maria.
   Omnes humanae nequeunt comprendere linguae,
[Col. 1070C] Nec potis est stabilis, quamvis verbum sonet, orbis
Istius infantis praeclaram dicere famam,
Sed nec mirandae vitam moresque puellae.
Quis laudare modis potis est per saecula dignis
Haec quia continuo cunis subtracta puella
Maturis, omni lucebat moribus orbi,
Nec quidquam membris gessit puerile tenellis.
Ast in praeceptis fuerat justissima legis,
Nec non carminibus semper studiosa Davidis.
82 Haec prudens, humilis, fervens dulcedine mentis,
Omnibus atque placens, tota virtute refulgens.
Hanc hominis maledicentem non audiit auris
Offensam, sed nec quisquam cognoverat unquam.
Semper erat mitis, nec non gratissima cunctis,
Et, quae nempe suo profluxit ab ore, loquela
[Col. 1070D] Nectare gratiolae fuerat condita supernae,
Et, cum quis verbis illi benedixit amicis,
Mox grates Domino curavit reddere summo,
Nec sic divinis linguam retineret ab odis
Exemplumque suis in se praenobile cunctis,
Praeponit sociis jam cunctigenae bonitatis.
Ipsius faciem niveo candore nitentem
Tradunt, ardentis radios praecellere solis,
Nec non humanum penitus devincere visum.
Quid referam digitos, operum satis arte probatos?
Namque manu docta perfecit parva puella.
Nempe, sibi normam statuens ipsissima duram,
Omnibus in templo vivebat strictius. Ergo,
Virginibus reliquis illic pariter sociatis,
[Col. 1071A] Nam tantum preculis studuit persistere sacris,
Nec non divinis semper constanter in odis.
Ex quo discussae noctis periere tenebrae,
Aurora spargente plagam lucem per Eoam,
Altius usque polum Phoebo ascendente serenum,
Tertia jam subito devenerat hora diei,
Tunc usu digitos operis laxaverat albos,
Docte purpureis instando denique filis.
Sed mox ut nona Phoebus descendit in hora,
Se precibus solito reddit famosa puella,
Ac studio mentis bene perduravit in illis,
Usque per angelicum sumpsit sacra virgo ministrum.
Omni namque die missam sibi coelitus escam,
Escam pontifices dederant de more potentes.
Hanc studio mentis citius concessit egenis.
[Col. 1071B] 83 Denique coelestes, lapsi de sidere, cives
Hanc crebro verbis consolabantur amicis,
Spernere terrestrem quo mox didicisset amorem,
Et castam regi mentem servare perenni.
Quisquis languidulis infirmus denique membris
Hanc saltim tetigit, raptim salvus remeavit.
   Hujus cum stabilem volitaret fama per orbem,
Abiathar reliquos exorat saepe sacerdos
Pontifices templi pretii non munere parci,
Vellent praeclaram quo desponsare Mariam
Ipsius egregio legali foedere nato.
Quod fieri vero prohibet virguncula casta,
Inclyta regalis spernens consortia stirpis,
Se quoque finetenus testatur nobile corpus
Ejus conjugio percerte subdere nullo.
[Col. 1071C] Talia pontifices cui mox dixere potentes:
   Nonne Deus colitur, digneque potens veneratur,
In plebis Judae legali posteritate?
Nec decet innuptam talem remanere puellam.
Queis constans animo respondit talia virgo:
Nam Deus in templo gaudet requiescere mundo,
Mentibus et sobriis, nec delectatur in illis
Crimine quos magno maculat lasciva libido.
Scimus, Abel duplam merito sumpsisse coronam,
Qui primus mundo justus fuerat protoplasto,
Unam martyrii, fratris de caede peracti,
Atque magis nitidam pro virginitate secundam,
Credimus, Eliam coelum petiisse secretum,
Corpore cum vero mansit quia virgo potenter,
Nec corpus maculis unquam violavit amaris.
[Col. 1071D] Haec didici certe, legis ratione docente,
Et discens animo mandavi sedula fixo,
Meque puellarem novi retinere pudorem.
   Postquam bis septem totos compleverat annos,
Non hoc esse sui moris, dicunt Pharisaei,
84 Aetatis tantae quod vellet virgo manere.
Post haec in templo, Domini sub honore sacrato,
Mox decreverunt populum concurrere cunctum,
Ut pariter tantam tentarent volvere causam.
Et, cum sub tectis templi consisteret omnis,
Abiathar, quem jam memini, sub lege sacerdos,
Ascensum graduum conscendit namque superbum
Praesul, et astanti dicebat talia plebi:
   Ex quo constructum fuerat praenobile templum
[Col. 1072A] Istud, per magni regis studium Salomonis,
Ut scitis, vere manserunt semper in illo
Forma conspicuae vultus aetate tenellae
Natae nobilium, famoso germine regum,
Atque sacerdotum, vatum pariterque piorum,
Quae celebres omni merito mansere popello.
Certe perfecta sed mox aetate recepta,
Conjugibus tantae condignis sunt sociatae,
Multo magisque Deo placuerunt semper ab illo.
More sed insolito sperat se virgo Maria
Posse placere, viris Domini pro nomine spretis,
Nunc, quia non constat, votum se reddere tantum,
Restat ut Altithronum precibus digne rogitemus
Ut nos forte suis faciat cognoscere jussis,
Hanc quia legali fas sit cum foedere jungi.
   [Col. 1072B] Tali consilio consensu plebis adepto,
Sortem pontifices miserunt primitus omnes.
Inter namque tribus Israelis duodenas,
Quae mox egregiam Judae signat fore dignam,
Qua designata prae cunctis scilicet una,
Praecepere, viros ejusdem germinis omnes,
Quos sine conjugibus fecit consistere casus:
Collectos ergo concurrere sole secundo
Et manibus virgas dextris conferre novellas.
   Piis igitur cunctis toto conamine lectis,
Advenit dignus senior Joseph, sociatus
85 Illis, incurvam portans sub indice virgam.
At vero summus virgas tollendo sacerdos
Gaudens, cunctorum Domino faciens holocaustum,
Quid fieri jubet, effusis precibus rogitabat.
[Col. 1072C] Cui mox indiciis divinis ista jubentur,
Tempore digesto sibi quae fuerant facienda.
Praemonitus virgas qui misit protinus ipsas,
In templi sanctum famosi jure secretum,
Demandans quidni collectim luce sequenti,
Inde regales iterum venisse nepotes,
Unumquemque suam rursum quoque sumere virgam.
Nam sibi pro signo dictum fuerat manifesto,
Virgo quod haec credi deberet nobilis illi,
De cujus virga volitaret rite columba,
Quae petiisse polum tentaret protinus altum.
   Cum ter mille suas retinerent denique captas
Virgas, personae praedicto tempore certae,
Nec signum populo praedictum redderet ulla,
Obtulit incensum praesul venerabile rursum,
[Col. 1072D] Seque dedit precibus devoto pectore fusis.
Cui mox coelesti dicetur voce precanti,
Virgula namque brevis Joseph justi senioris,
Quae jacet in templo nec sollicitetur ab ullo,
Implebit merito signum memorabile sola.
   His ita finitis, sonuit vox pontificalis,
Mandans in mediam Joseph procedere turbam,
Hic erat abjectus, forma nullaque decorus,
Nec sibi complacuit sociis interfore tantis,
Sed mage postremo gaudet remanere locello,
Qui mox, ut vocem sensit, se forte vocantem,
Processit pavidus, virgam comprehendere jussus,
Ex qua continuo splendens egressa columba,
Haud tarde coelum fertur petiisse secretum.
[Col. 1073A] His ita transactis, laudes plebs concrepat omnis,
Grates Altithrono reddentes pectore laeto.
86 Cui placuit signo justum monstrare novello,
Ipse sed aetatis non immemor ulterioris,
Protestans proceres se progenuisse nepotes,
Magno percerte fertur rogitare pudore
Pontifices, Mariam quo non vellent sibi pulchram
Ipsius proprio, sed sponsam tradere nato.
Quod cum forte negant, se signatum quoque narrant,
Nec cuiquam credi sanctam debere puellam,
Quam sibi, quem Dominus solum fecit fore dignum,
Exorans, alias coepit rogitare puellas
Mitti cum Maria, causa solaminis ergo,
Quae, veluti connutritae sociaeque coaevae,
Illam colloquii scirent solamine dulci,
[Col. 1073B] Absque mora consolari ne virgo pudori
Conjuge pro vetulo fieret subjecta tenella,
Quod mox pontifices fieri jussere parentes,
Sed senior frustra sudaverat ista rogando,
Non sibi, sed Christo, fuerat quia virgo dicata.
   Postquam pontifices preculis cessere precantis,
Joseph servandam suscepit namque puellam,
Et pariter missas, ni fallor, quinque puellas,
Quarum sic ergo creduntur nomina dicta:
Sephiphona, Zabel, Susanna, Rebecca, Abigea,
Quis opus ad templi pertingens namque sacrati
Traditur ornatum studiose perficiendum
Purpura cum bysso linum cum vellere serum,
Purpura sed sanctae fulgens operanda Mariae,
Creditur ad velum Domini templi pretiosum.
   [Col. 1073C] His super accensae praesentes quippe puellae,
Opprobrii causa dixerunt taliter ergo:
Num te reginam constat post haec fore nostram,
Jam texenda tibi, quia purpura creditur uni
Non parvo cum sis junior tu tempore nobis;
Quae tunc ut semper bene sustinuit patienter,
Talia nec verbo jam contradixerat ullo.
   87 Astans sed citius custos semper sibi fidus
Angelus astrigera dilapsus dixit ab aula,
Non te, virgo, rogo perturbent talia verba,
Istae percerte quia vatum more locutae,
Jam nunc praesaga dicebant voce futura,
Tu quia sola potenter eris regina perennis,
Nec non stelligeri dominatrix inclyta coeli.
   Post haec secreta residebat in aede quieta,
[Col. 1073D] Purpureos digitis filos operans benedictis.
Angelus et summus Gabriel conspectibus ejus,
Astitit astrigera coelorum lapsus ab aula
Virgineum decus verbis affatur amicis,
Juxta cunctorum narrans oracula vatum.
Ipsius e casto nasci dignarier alvo
Altithroni prolem mundo satis antiquiorem,
Virgineique modum partus narrat memorandum.
   Ergo non nostris potis est exponier orsis,
Nobile colloquium longo sermone peractum
Virginis, aeternae Christi matris benedictae
Partus et tanti sacra narrantis paranymphi,
Sed nec dactylicis opus est nos psallere chordis
Magnum moerorem Joseph durumque dolorem,
[Col. 1074A] Frustra cordetenus quo jam fuerat cruciatus,
Talem dum gravidam sensisset forte puellam,
Qualiter et tristis solatur tempore noctis,
Virginis intactae jussus curam retinere,
Virginis et nati nobis de sidere missi.
Haec evangelici demonstrant cuncta libelli,
Nostras et fragiles excedunt denique vires.
His nos transmissis constant quia cognita cunctis,
Sermonem vobis tantum faciemus ab illis,
Charius in templo quae creduntur fore dicta.
   Certe cum stabilem volitans veniret in orbem
Undique subjectos describi jussio lectos
Caesaris Augusti censumque sibi profiteri,
88 Joseph ad patriam Bethlem perrexerat urbem,
Cum desponsata sibimet praegnante Maria;
[Col. 1074B] Et cum famosis essent prope moenibus urbis,
Aspexit, non corporeis, sed mentis ocellis,
Cominus alma duos virguncula stare popellos,
Unum ridentem, nec non alium lacrymantem,
Quod Joseph vetulo narrans, audivit ab illo:
Contine subjecto tantum te rite jumento,
Et noli, posco, narrare superflua verba.
   Dixerat, et juvenem coram prospexit herilem,
Qui sibi mysterium declaravit populorum
Talia sacrata dicens pro virgine verba:
Cur dicis Mariam non verbula vera locutam
Indignatus, eam secretum cernere solam
Nam flentem populum merito vidit Judeorum,
Qui mox a Domino discedet corde maligno,
Contra gentilem sed laetitia fluitantem
[Col. 1074C] Ad fidei magnum quia perveniet sacramentum.
   His dictis, Mariam blande conversus ad almam
Tempus adesse sibi Christum narrat pariendi
Quae de subjecto descendit jussa jumento
Intrans speluncam sub terra rite locatam
Quae male praesentis penitus fuit inscia lucis
Et quam continuae semper tenuere tenebrae.
Sed mox, ut lucem genitrix paritura perennem
Hanc adiit, radiis coepit fulgere coruscis
Nec post haec ibi coelestis lux defuit omni
Tempore quo genitrix illic mansit bene felix.
   Noctis tranquillae medio libramine certe,
Illic haec eadem genuit virguncula prolem
Gaudens divinam, cunctis seculis venerandam,
[Col. 1074D] Cui nomen Jesus, cui sit laus, gloria, virtus,
Solvere qui veterum veniens oracula vatum,
Se pro salvando venturum praescia mundo
Pacem coelicolis fecit cum civibus orbis.
89 Quem genitum sacro castae de virginis alvo,
Protenus angelicus circumstat denique coetus:
Laudans submissis factorem vocibus orbis,
Orans et puerum nobis de sidere missum,
Sed mater subito, cunctis veneranda, Maria,
Collocat augusto praesepi membra tenella
Christi, panniculis regem volvendo perennem.
   Et pius interea Joseph, digressus ab illa,
Mox obstetrices secum duxit mulieres,
Quae Zelemi, Salome fuerant de nomine dictae,
Sola sed ingreditur Zelemi, Salomeque veretur
[Col. 1075A] Tangere speluncam pedibus splendore repletam.
Mox quoque virgineum Zelemi tractans pie partum
Exclamans, signi dixit bene credula tanti:
Quid sibi non nuptae partus vult iste novellus?
Editus ecce puer regali germine nuper
Conjugis expertem bene declarat fore matrem.
Atque parens virgo natum lactat pie sola
Uberibus castis de coelo jure repletis,
Non dolor est matri nec est maculatio proli,
Ordine divino fieri sed talia credo.
   Hanc Salome vocem spernens, non ficta loquentem
Dixerat auditis sese non credere verbis,
Ni probet ipsa sacram palma tangendo Mariam.
Hinc ingressa suam coepit protendere dextram,
Audacter castam tentans palmare Mariam,
[Col. 1075B] Sed talis poenam confert audacia dignam,
Dextra est continuo tentatrix debilitata,
Ingenti certe cruciatur jure dolore.
Tunc Salome clamans animo subtristis amaro,
Defectum dextrae subitum deflevit ademptae,
Moreque Judaico proprium meritum recitando.
Nec non justitia sat confidens simulata,
Talia Celsithrono fertur dare verba dolendo:
   Testis cunctorum consolatorque laborum,
90 Tu scis praeceptis fueram quod sedula legis,
Quodque tui causa semper fueram bene larga,
Pauperibus cunctis lectis de finibus orbis:
Qui moerens venit, de me quoque laetior ivit,
Et nunc pro meritis patior damnum grave tantis.
   Qui mox apparens juvenis praelucidus, infit:
[Col. 1075C] Panniculos pueri solummodo tange tenelli,
Accedens istas ad regales cito cunas,
Ipseque majori te restituet sanitati.
Haec ubi jussa sibi sequitur solamina dantis,
Tangendo minimum pannorum denique filum:
Sensit se subito salvam fore corpore toto,
Et grates Domino reddebat voce canora,
Qui sibi dignatus talem conferre salutem.
   Ordine digesto postquam fuit ergo repleta
Visio pastorum, signum sibimet quoque dictum
De parvo puero praesepibus inveniendo,
Ipsius pueri quoque circumcisio Christi,
Nominis atque sui fulgens aptatio magni.
Reges astrologi, solis de cardine lecti,
Advenere Magi, stellarum lege periti,
[Col. 1075D] Quaerentes urbem famosam denique Salem,
Nec non Herodem, constanti pectore regem,
Sollicitant regis de nativitate recentis,
Se vidisse novam fantes nuperrime stellam,
Quae Regem natum demonstraret Judeorum.
   His rex turbatus secreta mente profanus,
Accitis citius scribis, audivit ab illis,
Certe Bethleis nasci quod Christus in oris
Juxta cunctorum deberet carmina vatum,
Scilicet atque Magis jussit cum fraude remissis,
Ut puerum quaerant natum, sibimet quoque monstrent
Quem cupit occidi, simulans se velle precari
Qui monstrante viam stella pergunt cito rectam,
[Col. 1076A] Intrant et pueri regalia tecta tenelli,
91 Haud vario certe digestim picta colore,
Sideris obsequio tanti, sed rite polita
Proni vestigiis figentes oscula prolis,
Orantes, preculis humili quoque voce profusis,
Trino coelestem venerantur munere Regem,
Hunc hominemque Deum designantes moriturum.
Qui mox, in somnis moniti sub tempore noctis,
Ad patriam laeti redeunt per devia ducti.
   His ita digestis, Herodes, pessimus hostis,
Augusti jussu Romam deducitur. Ergo,
Quo vel purgaret, lex ut Romana doceret,
Criminis imposita de magni se cito culpa,
Vel capitis poenam juste pateretur amaram.
Namque reus majestatis dicetur herilis,
[Col. 1076B] Et merito talem patitur jam suspicionem,
Qui cupit insidiis, vulpino corde paratis,
Prolem coelestis divinam perdere Regis.
Hoc nam divino nutu factum fore, credo,
Quod tunc percerte Romam mandatur adire,
Quo, se subtracto, legis mandamina cuncta
Plenius in nato complerentur cito Christo.
   Namque, quater denis, cursu ducente, peractis
Virginei partus digestim rite diebus,
Hic Factor membris coelorum namque tenellis,
Sistitur in proprio, parvo cum munere, templo,
Ulnis exceptus tremulis justi Simeonis,
Et mundi Dominus condignis est benedic
Odis, ex ipso justo Simeone vetusto,
Nec non famosa praesagis vocibus Anna.
[Col. 1076C] His quoque completis juxta mandamina legis,
Ad patriam Bethlem redierunt protinus urbem.
   Nam, post haec binis mansurnis pene repletis,
Hostis ab exsilio veniens perversus amaro,
Quod dixere Magi, volvebat mente dolenti,
Se nati stellam Regis vidisse decoram.
92 Haec recolens proceres regni rogitabat heriles,
An redeundo Magi venissent mente fideli?
Vel, quid de nato demandarent sibi Christo?
Qui mox responsis pariter dicunt bene firmis,
Se nescire, Magi fuerint si forte reversi,
Nec quid de nato sese perdiscere Rege.
His super accensus rex Herodes, furibundus,
Mittens, infantes occidi protinus omnes
Qui tunc Bethleis fuerant praecepit in oris,
[Col. 1076D] Se semper vivum sperans exstinguere Christum
Posse. Sed in somnis monitus Joseph venerandus,
Pergit in Aegyptum, vasti per devia secum
Deducens eremi Jesum cum matre tenellum,
Novi terrestris Christo dominante timoris.
Talia sed solito fecit pietate superna,
Aegypti tenebras propria quo luce vetustas
Mox illustraret, per se penitusque fugaret.
   Contigit ergo die quadam, requiescere velle
Juxta speluncam, sanctam cum prole Mariam.
Quae sat lassa solo fuerat cum forte locata,
Scilicet in gremio Jesum molli refovendo;
Multi terribiles procedunt namque dracones
Ex hac spelunca, prae qua fuit ipsa locata
[Col. 1077A] Quos Joseph pueri cernentes, obstupefacti
Coeperunt certe magno clamare timore.
At puer e gremio matris surrexit amando
Jesus, sacratis stabat mitis quoque plantis,
Contra frendentes turbata mente dracones.
Qui subito proni ceciderunt mansuefacti,
Orantes tacitis Factorem nutibus orbis.
Ipseque, digrediens eremi per devia vasti,
Illos praecessit, sequier sese quoque jussit.
   Quo Joseph visu, Genitrix Christique sacrata,
Exanimes, fragilis pro consuetudine carnis,
Facti, sat pavitant, puerum laedique timebant.
93 Ipse sed inspector mentis, testis quoque cordis,
Haec responsa dedit timidis conversus, et inquit:
Quare lactentes tantum tractabitis artus,
[Col. 1077B] In me virtutem capitis nec mente perennem?
Quamvis humanis sim parvus homuncio membris:
Vir tamen omnipotens summo sum numine pollens;
Condecet atque feras silvae mansuescere cunctas,
Me coram, rabie dimissa rite priore.
   Post haec magnanimes cum pardis namque leones:
Nec non cunctigenae venerunt undique lectae,
Ut sensere, fore prolem Factoris adesse,
Orantes puerum submissa voce tenellum,
Circa praeclaram gaudentes atque Mariam.
Quam, super insolito pavitantem denique signo,
Laetius intuitus fertur sic dicere Christus:
Non, te virgo, rogo, pollens genitrix mea chara,
Permoveat signi novitas carnaliter almi,
Obsequii sola veniunt istae quia causa,
[Col. 1077C] Non, quod te vellent, vel saltim laedere possent.
His quoque discessit dictis angustia cordis.
At vero beluae praecedebant bene laetae,
Demonstrando viam per deserti loca rectam.
Sed nec nocturnis discesserat ulla sub horis,
Sed Joseph pecori sociatae mente fideli,
Oblitae rabie naturalique furore,
Pacificae modici gustabant pascua feni.
Inter quas ergo fuerat concordia tanta,
Ut quondam timidi junxere lupis latus agni,
Et bovibus mites bene commansere leones.
Sed non immerito, coelorum pax quia vera,
Quae regit immensum, firmavit foedere coelum,
Illarum mentes mutavit more fideles.
   Post haec pausavit, radiis lassata caloris
[Col. 1077D] Aestivi, chara palmae Maria sub umbra,
Et rursum versis claris aspexit ocellis,
94 Fructibus hanc palmam maturis esse refertam.
His visis lingua formavit talia verba.
Istius palmae nimium delector onustae,
Si potis est fieri, de fructu denique vesci.
   Cui senior vetulus, legis moderamine justus,
Haud blande dictis, Joseph, mox obviat istis:
Hoc, miror certe nimium, te dicere velle,
Cum videas ramos, magno de germine ductos,
Astris contiguos, coelum pulsare profundum.
Ast ego praecogito summa tantummodo cura,
Si saltim valeam puram comprendere lympham,
Utribus in nostris quia nec est guttula fontis.
[Col. 1078A] Haec heros igitur venerandus sic loquebatur,
Ceu desperaret, quod praesens omnia posset
Christus, corporeis tectus fuerat quia membris.
At puer, in gremio charae genitricis amando
Accumbens, palmam gaudens se vertit ad ipsam,
Functus et imperio, praeclare quippe, paterno
Ipsi continuo dicebat fronte serena:
Arbor, flecte tuos summo de vertice ramos,
Ut quantum libeat de te mater mea carpat.
Dixerat, atque suis arbor fortissima jussis,
Ante pedes Mariae parens inflectitur almae.
Fructu cumque suo penitus fuerat spoliata,
Incurvata stetit, nec surgens alta petivit,
Opperit imperium Christi sed rite probatum,
Ipseque, te subito, dixit, nunc erige palma,
[Col. 1078B] Ut sis lignorum post haec collega meorum,
Quae paradisiacis constant plantata locellis.
Ex radice tua deduc extemplo secreti
Undas fonticuli, fluitantes gurgite dulci.
Quae citius dicto complentur denique cuncta.
At Prolis comites, fontem lustrando recentem,
Reddebant grates laetato pectore dulces,
Atque sitim lymphis tristem dempsere novellis.
95 Cumque profecturi deserti per loca vasti
Essent, ad palmam Jesus sic dixerat ipsam:
De te quippe, meo praecepto, palmula, mando,
Angelus ut coelo veniens dilapsus ab alto,
Tollat rite tuo ramum de vertice summo,
Nec non hunc ipsum plantet mox in paradisum,
Et tibi gloriolam super hoc jam confero tantam,
[Col. 1078C] Ut post haec summi dicaris palma triumphi,
Et quisquis bello famosae vicerit ullo,
De te vincenti dicetur protinus ille,
Ad palmam magni venisti namque triumphi.
   Haec ubi dicta dedit, dilapsus sidere venit
Angelus, et tollens ramum divexit in altum.
Quo viso, cuncti praesentes obstupefacti,
In terram proni consternuntur tremefacti.
Quos Jesus subito solatur, talia fando:
Non opus est certe vobis formidinis ullae,
Hunc quia transferri ramum per sidera jussi,
Ut mox deliciae magno plantetur in horto.
Et, velut hic in deserto mea jussa sequendo
Implevit, magno nosmet studio satiando,
Sic illic sanctis constet dulcedo perennis.
   [Col. 1078D] Talibus ac tantis signis jam sedulo visis,
Joseph, virtutem Prolis tractando perennem,
Utitur his verbis, submisso murmure fusis:
Ecce, calor nimius nostros male decoquit artus.
Nunc, tibi si placeat, cujus regnum juge constat,
Praecipe per pelagi calles nos pergere vasti,
Urbibus appositis, quo certa quies data nobis,
Nos citius spatium faciat percurrere tantum.
Cui dixit Jesus, divino numine clarus:
Namque viam subito longam per me breviabo,
Et, quod ter denis potuit vix ante diebus
Metiri, faciam diei spatio repedari.
   His dictis Sonitem viderunt ocius urbem
96 Aegypti magnam, famosis moenibus altam.
[Col. 1079A] Hanc introgressi petierunt limina templi,
In quo stulta deos consuevit ponere falsos
Gens pagana suos, perverso more colendos.
Mox sed ut intravit sancta cum Prole Maria,
Omnia falsorum pariter simulacra deorum
In terram subito ceciderunt denique prona,
Jam cognoscentes Regem venisse perennem,
Atque Deum verum magna virtute decorum.
   Nunc est impletum fuerat quod carmine dictum
Olim percerte modulantis tale prophetae:
Ecce, super levem Dominus veniet cito nubem
Prae cujus sancta facie decet omnia nempe
Aegypti subito conquassari simulacra.
Haec Affrodosio postquam fuerant recitata,
Urbis namque duci praedictae valde potenti,
[Col. 1079B] Illuc cum sociis festinat pergere multis.
Quod cum pontifices templi sensere profani,
Sperabant illum variis mox perdere poenis
Hos qui damna diis fecerunt talia stultis.
Ipse sed, in terra cernens simulacra decora
Obtutu prono passim volitare minuta,
Lumine coelestis raptim succensus amoris
Et fidei sacrae, mutato denique corde,
Substitit, atque suis gaudens dicebat amicis.
Ecce patenter adest Dominus super omnia pollens,
Quem fortasse dii, tacito cum murmure, nostri
Jure Deum verum contestantur fore solum.
Restat ut ipsorum prostrati more deorum,
Devota Regem veneremur mente perennem,
Quae fecit regi memorantes jam Pharaoni,
[Col. 1079C] Qui sua plus justo sprevit mandamina sacra,
Ne nosmet foveam mortis detrudat in atram.
   Dixerat, atque solo prostratus corpore toto,
Volvitur ante pedes sanctae rogitando Mariae,
97 Gratiolam Pueri constanter voce fideli,
Quem mater gremio gaudens portavit amico.
O laudanda tuae virtutis gloria, Christe,
O miranda sacrae semper mutatio dextrae!
Qui nutu tacito potis es disponere cuncta.
[Col. 1080A] Quis volet ergo tuae pietatis munera magnae?
Unice nate Dei, summo similis Genitori,
Mirari digne, merita vel dicere laude?
Qui nostri causa fecisti tanta stupenda,
Tu, sine principio natus de Patre superno,
Per praecepta Patris complesti viscera matris,
Ex hac corpoream sument sub tempore formam.
Quique vales propria mundum conducere palma,
Panniculis stringi non raris haud respuisti,
Et, qui stellato resides solio super aethra,
Parvo praesepi contractus, procubuisti,
Et, qui multigenis imponis nomina stellis,
Ac pluviae guttas, pelagi quoque solus arenas
Rite potes numero per te comprendere certo,
Ut fragiles pueri, patienter conticuisti,
[Col. 1080B] Tempore, virgineas quo suxisti pie mammas.
Insuper Herodem, nulla formidine regem,
Sed sola certe fugisti pro pietate,
Quo carnis veram demonstrares pie formam.
Et mox absque mora, fecisti saxea corda
Nam paganorum mollescere non domitorum,
Et sentire tuum solidum per tempora regnum,
Quo te divinis moniti scirent fore signis:
Ipsum, qui solo fecisti saecula verbo,
Et quem cunctorum cecinerunt carmina vatum.
Hinc Genitori tuo maneat per saecula cuncta
Gloria, de cunctis et laus aeterna creatis,
Qui tibi dilecto nescivit parcere nato,
Et tibi, Christe, decus perpes, victoria, virtus,
Sanguine qui mundum fuso redimis periturum,
[Col. 1080C] 98 Flamine cum sacro, saecli per tempora cuncta,
Gratia coelestis per quem conceditur omnis.
Qualia retribuam Factori munera nunc jam?
Pro cunctis digne mihimet quae reddidit ipse,
Qui pius indignam solita pietate famellam:
Me, licet exiles, fecit persolvere grates.
His super angelicae coelorum, posco, catervae
Collaudare Deum non cessent sedulo verum.




[Col. 1079]
[HISTORIA ASCENSIONIS DOMINI.]





ARGUMENTUM IN HISTORIAM ASCENSIONIS DOMINI.

Posteaquam, ut apud evangelistas et apud Lucam in Actibus apostolorum est, Salvator mundi, Christus Jesus, omnia per miracula, et passionem, et mortem suam amarissimam, complevisset, quae de eo cecinissent sacri vates; a morte resurgens, plurimis diebus visus est inter discipulos docens, tandem ad Patrem vocatus, convocatis discipulis, laetissime in coelos Patris imperio ascendit, comitante eum universo coetu sanctorum Patrum et angelorum choro. Inter quos David citharam ante ingredientem et triumphantem in coelis Salvatorem pulsabat.



HISTORIA ASCENSIONIS DOMINI. Hanc narrationem Joannes episcopus e Graeco in Latinum transtulit.
[Col. 1079]

   [Col. 1079C] Postquam corporeo Christus velamine tectus
Temporis implevit spatium sacri venerandum,
[Col. 1080C] Quod cum terrigenis mansit dignanter homullis,
Qui solus maculis potuit sine vivere cunctis,
[Col. 1081A] Ut per se modo demonstraret redimendo
Gaudia perpetuae, quondam male perdita, vitae,
Postque triumphalem, sanctamque, piam quoque mortem,
Quam nostri causa patienter pertulit ergo,
Dum victor magno fregit luctamine tela
99 Humani generis saevissima fortiter hostis,
Sanguinis et pretium proprii gratis dedit amptum,
Pro nobis animam deponens in cruce charam,
Nec non gloriola surgentis rite peracta
Atque quater denis diei spatii replicatis,
In queis, discipulis apparens sedulo charis,
Esse sua nostram, monstrat, cum morte peremptam,
Nec mortis vinclis se posse tenerier arctis,
Qui solus culpae fuerat sine sordibus Adae,
[Col. 1081B] Postremo charis isdem monstratus amicis,
Montis Oliviferi praecelso vertice quidni,
Astans, astrigeram mox ascensurus ad aulam,
Affaturque suos cum tali voce ministros:
Ut Pater in mundum me promisit sibi charum,
Sic ego mitto meos dilectos vosmet amicos.
At vos, in gentes citius cunctas abeuntes,
Illas perpetuae vitae mandata docete,
Credentes sacra purgantes ocius unda,
In Patris, et Nati, pariter quoque Flaminis almi,
Nomine, quo veteris deponant crimina sordis.
Et virtute mea varios depellite morbos,
Nec non imperio praedones cogite vestro
Saevos, obsessum linquant ut pectoris antrum,
Illis praedulcem servantes mentis amorem,
[Col. 1081C] Laedere vos odiis qui tentant semper amaris.
Ex hoc percerte possunt praenoscere cunctae
Gentes, discipulos vos esse satis mihi charos,
Si colitis vestros puris animis inimicos.
   Finetenus memores persistite scilicet omnes,
Quae vestri causa passus fuerim sine causa
Nonne meam faciem cherubin non cernere talem
Possunt in regno, qualis nitet ergo, paterno?
Judaei spurcis hanc sed sprevere salivis,
Maxillisque meis alapas tribuere malignas,
Atque manus clavis ligno fixere cruentis
100 De limo pulchrum queis plasmavi protoplastum,
Cum quibus et coelos extendi denique celsos.
Nam, si respicio terram, pavitat tremefacta,
Nec mis terroris potis est inferre potentis.
[Col. 1081D] Et praecedentes acriter caput atque moventes,
Me male Judaei deridebant scelerosi.
Haec cum damnandis paterer patienter ab illis,
Ipsos vindicta volui non perdere justa,
Sed, crucis in ligno mortem gratis patiendo,
Oravi Patrem clementius omnipotentem,
Illis continuo dimittere crimina tanta,
Suadens exemplo tali, quae sunt facienda,
Ut mea coelestis fieret doctrina fidelis,
Et ne quis fictis auderet dicere verbis,
Ecce, quod ipse pati respuit, nos ferre suasit,
Et, quod non fecit, faciendos nos fore dixit:
Sponte prior mortis subii discrimina tristis,
Ceu pastor verus, cordis bonitate fidelis,
[Col. 1082A] Pro propriis animam ponens ovibus pie charam.
Nec non complevi multum pietate fideli,
Omnia, quae vates de me dixere priores,
Ac nunc ascendo, cinctus virtute paterna,
Ad Patrem victor summum, super aethra locatum.
Sed, non turbari cordis, rogitabo, fidelis
Vestri secretum, quia non vos forte relinquam,
Ceu desolatos in mundo namque pupillos,
Sacri gratiolam vobis sed Flaminis almam,
Emittam citius, quae vos verum docet intus,
Insuper ipse dies vobiscum scilicet omnes
Finetenus maneo, mundi per tempora cuncta.
   Haec ubi dicta dedit, conversus denique dixit
Ad matrem propriam mansueta voce, Mariam:
Nec contristeris, rogito, virguncula casta,
[Col. 1082B] Cum me praecelsos videas ascendere coelos,
Te quia praeclaram mundi non linquo lucernam,
101 Atque meum sanctum migrans non desero templum,
Nec incorruptam vitae dimitto coronam,
Inveni solam prae cunctis te quia castam,
Condignamque, meum corpus generasse sacratum
Certe, de mundo cum te discedere mando,
Ad te coelicolas non solum mitto catervas,
Ipse sed adveniens animam sumam benedictam,
Multum sole quidem rutilanti splendidiorem,
Nec non, angelicis deductam suaviter hymnis,
Ocyus astrigeram ponam veneranter in aulam,
At nunc, Joannem tecum remanere fidelem,
Impero, qui gemmis fulget bene virginitatis,
Ut tua vita magis praefulgeat inclyta, castis
[Col. 1082C] Saepius obsequiis circumdata virginitatis.
   Illicet angelicus dicentem talia, coetus
Ipsum dulcisonis laudans circumdedit hymnis,
Et mox contegitur subito cum nube serena.
Conveniunt illic veterum cunei quoque vatum,
Inter quos medius David, rex psallere doctus,
Cantans in citharis, hortatur talibus orsis,
Natum coelestis solium petiisse Parentis,
Exaltare super coelos, fortis Deus, altos,
Atque super totam mundi tua gloria terram.
Scilicet angelicis suadens ait ista catervis,
Exaltate Deum modulato carmine nostrum,
Orantes in monte suo crebra prece sancto,
Iste Deus Dominus noster, constat quia sanctus.
   Et Christus Jesus, vultu ridente reversus,
[Col. 1082D] Discipulis iterum verbis dicebat amicis:
Pax vobis, fratres, semper mihi rite fideles,
Velle meum qui fecistis, nec non facietis,
Ecce meam stabilem vobis do denique pacem,
Ac vobis ipsam pacem dimitto perennem.
Haec ait, et citius, propria virtute levatus,
Ascendit, diri victor super aethera lethi,
102 Obsequio nubis circumseptus rutilantis.
Quem sursum fixis cum respexisset ocellis
Plebs doctrix fidei, claustris coeli patefactis,
Pergentem sursum, cunctis famulantibus astris,
Mox duo nempe viri, stellato cardine lapsi,
Astiterant illis, induti vestibus albis,
Qui satis angelicis dixerunt talia verbis:
[Col. 1083A] Dicite, posco, viri, cur suspicitis Galilaei,
Vultibus attonitis stantes, oculisque supinis?
Hic certe Jesus, vobis mirantibus, unus
Assumptus, coelos qui transcendit super altos,
Hac veniet Judex forma qua pergit ad aethra.
   Hunc David Christum cernens super aethra levatum,
Commovit citharam, divina laude repletam,
Haec et laetitia cantavit congrue magna:
Ascendit Deus in jubilo magnus super astra,
Scandit inque tubae Dominus clangore sacratae
   Post haec intonuit solio vox Patris ab alto,
Dicens ad proprium divino famine Natum:
Tu meus es charus percerte Filius unus,
Semper jure mihi qui multum complacuisti.
Tu sine principio, Verbum Patris quoque verum,
[Col. 1084A] Et mea de coelo solus Sapientia vera.
At nunc in dextra victor requiesce paterna
Gaudens, usque tuos ponam cunctos inimicos
Sanctorum per saecla pedum tibi rite scabellum.
   Postquam naturam, jam de busto redivivam,
Humanam, solio Christus Patris intulit alto,
Omnes angelicae sub missa voce catervae
Laudabant ipsum, qui, regnaturus in aevum,
Mortem devicit moriens, mundumque redemit,
Ut regnare suos faceret per saecula servos.
   Haec quicunque legat, miserenti pectore dicat:
Rex pie, Hrosvitae parcens miserere misellae,
Et fac divinis persistere coelitus odis
Hanc, quae laudando cecinit tua facta stupenda.




[Col. 1083]
[PASSIO S. GANGOLFI.]





103 ARGUMENTUM IN GANGOLFUM.

Gangolfus, ex nobili Burgundiorum regum familia et sanguine natus, et in religione Christiana initiatus, a paupere quodam rustico hortulum, cum fonte amoenissimo, emerat, cujus amoenitatem Hrosvitha pulcherrime describit. In hunc hortulum, orationis et relaxationis animi gratia, dum ab armis et republica vacaret, solitus erat concedere, quam rem familiares sui vehementer oderant. Factum igitur est, ut fons exaruisset, quem ille, baculo in terram fixo, rursus largissima vena restituit, ita ut illius unda omnium morborum pestes, haurientium et lavantium fugaret. Tandem, uxorem ducens, quae incontinens et impudica fuerat, in amoreque satellitum suorum effrena libidine debacchata; quod cum sancto viro, Gangolfo, compertum fuisset, illam de incontinentia corripuit, illa per satellites insidias Gangolfo struxit, et ab illis interfectus, sepultus in loco, qui Nil terra dicitur, miraculis clarens. Quod cum relatum ad Ganeam, uxorem suam, fuisset, fidem miraculis ejus derogat, miraculaque non secus, ut ventris sui crepitum, existimat. Quamobrem in poenae perfidiam venter illi, quoad viveret, perpetuo crepabat.



PRAEFATIO IN GANGOLFUM.


[Col. 1083B] O pie Lucisator, mundi rerumque Parator,
   Qui coelum pingis sideribus variis,
Solus et astrigera regnans dominaris in aula
   Lumine cuncta tenens, imperioque regens,
Tu, qui per proprium fecisti saecula Natum,
   Et rerum trinam ex nihilo machinam,
Quique protoplasto, de terra rite creato,
   Oris divini nectare nempe tui
Sensus vitalem sufflasti forte liquorem,
   [Col. 1084B] Ut fixum digiti fiat opus proprii,
Tu dignare tuae perfundere corda famellae,
   Hrosvithae, rorentis pie gratiolae,
104 Carmine quo compto valeam pia pangere facta
   Sancti Gangolfi, martyris egregii,
Et laudare tuum semper nomen benedictum,
   Qui post bella tuis grata dabis famulis
Praemia, perspicuae tenui pro vulnere vitae,
   Mandans in regno vivere lucifluo.



PASSIO SANCTI GANGOLFI MARTYRIS
[Col. 1083]

[Col. 1083C] Tempore quo regni gessit Pippinus Eoi
   Francorum sceptra regia pro populo,
Jureque magnifico rexit Burgundia regna,
   Subjectos frenis rite domando suis,
Famosus juvenis nutritur partibus illis,
   Armis praevalidus, corpore conspicuus,
Nomine Gangolfus, morum probitate venustus,
   Omnibus hic charus exstitit et placidus.
Illum nempe ferunt ortum de germine regum,
   Regalemque suis moribus egregiis.
Ipsius e matris gremio spes pendet in illo,
   Qui verbo cuncta condidit ex nihilo,
[Col. 1084C] Germinis et tanti sese non credit honori,
   Sed transit meritis stemma sui generis.
Inclyta nam genitrix, tali fetu pie felix,
   In mundi lucem fudit ut hanc sobolem,
Ocius abluitur vetulis baptismate culpis,
   Quas protoplastes obtinuere patres,
Chrismatis unguento scripto sibi fronteque signo,
   Ascitur natis Ecclesiae nitidis,
Pascitur et plenae fidei mox dogmate trinae,
   Dum vagit cuna corpore lacteolo.
Lac quotiens suxit, totiens fidei sacra sumpsit,
   Suspensus matris uberibus geminis.
[Col. 1085A] Talibus incubuit, lactis dum gurgite vixit,
   Hinc pulsus, gravido ferbuit ingenio,
Canitiemque senum membris meditando tenellis,
   Non raro sacris nempe vacat studiis.
105 Quem mox imberbem, tota probitate vigentem,
   Gratia Pippini, principis almifici,
Regali non immerito sisti jubet aula,
   Ardenter talem corde colens juvenem.
Sed pietas illum, quamvis justissima, regis,
   Ditaret tantae munere gloriolae,
Regius ut primis esset proconsul ab annis,
   Turgenti fastu non tamen erigitur,
Pectore sed tales humili fastidit honores,
   Suspirans aulae munera sidereae.
Nam patrius census fuerat sibi maxime partus,
   [Col. 1085B] Dividit et tanto pauperibus studio,
Ceu Christum miseros inter sentiret egenos
   Arridere suo munere fronte pio.
Saepe Job atque viri normam tractando beati,
   Ipse manus manco, pes fuit et podagro,
Se nec non orbo cautum praebebat ocellum,
   Exemplum cunctis nobile dans populis.
Nec minus humanis sudavit denique causis,
   Aequalem primis se faciens dominis.
Nam, male si nostras aures simulata, vetustas
   Non rebus fictis luserat, et dubiis,
Hic, quem nostra manus coepit jam pingere sanctus,
   Est assuetus iter quadrupedum sequier,
Sedulo venando lassat quoque membra decora,
   Succumbens charique imperio domini,
[Col. 1085C] Ipsius et telum nunquam scit cedere victum,
   Cum sint ferrati compositi cunei,
Effert ipse suum semper sed ab hoste triumphum,
   Tutus divino coelitus auxilio.
Certe non nostrae possunt dictando Camenae
   Composito modulis texere dactylicis,
Quantis dilectum signis variaverat istum
   Rex regum, summa pro bonitate sua.
Sed tamen, inculto quamvis sermone, latrabo
   Unum de claris pluribus et variis.
106 Ut res facta probat, turmas ducendo praeibat,
   Capturus populum Marte satis tumidum,
Exstitit et solito victor mox denique bello,
   Ejus non laeso sanguine purpureo,
Gentibus adversis juri proprioque subactis,
   [Col. 1085D] Censum signavit, pace data, rediit.
Contigit et, ducente via, se pergere, juxta
   Cujusdam septa pauperis opposita,
Queis latuit pictum vernanti flore locellum,
   Tectum multiplicis germinis atque comis,
Nec non fonticulus, vitreo candore serenus,
   Profluxit, rivo rura rigans stridulo.
Huc ubi praeclarus senior deduxit ocellos,
   Perlustrans liquidam fonticuli scatebram,
Frigoreae captus lymphae paulisper amore,
   Substitit, et placitis tardat iter morulis,
Et mittens puerum, venisse rogabat ad illum
   Florigeri dominum ipsius ergo loci.
Qui praecepta ducis complens extemplo jubentis,
   [Col. 1086A] Quo fuerat jussus, egreditur citius.
Hunc dux ipse quidem dum respexit venientem,
   Aggreditur blandis protinus alloquiis,
Atque rogans humilis tota dulcedine mentis,
   Formavit lingua talia verba sua:
Dulcis amice, meis precibus sis, postulo, largus,
   Ut vendas purum hunc mihi fonticulum,
Qui, clarus vitreis et suave sonantibus undis,
   Prolambens arva haec irrigat atque tua,
Et mox argenti tibi pro mercede probati
   Largiter infundo pondera non modica.
Ast ubi, tinnitum dando, promissio laeta
   Aures personae transit in exiguae,
Laetatur facies, totae volitant quoque venae,
   Cordis secreto quae latuere loco.
[Col. 1086B] Tunc miser in talem coepit prorumpere vocem.
   Ultra quam credas, spem dubiamque sciens,
107 O nostrate decus, nulli pietate secundus,
   Quem colit Eous mente, fide, populus,
Qui tibi, quid digni potis est mea lingula fari?
   Nonne tuis manibus est sita nostra salus?
Et quidquid mihi per verbum sancis faciendum,
   Quamvis difficile sit satis atque grave,
Attamen est aequum tibi me parere, beate,
   Ut dudum summo me exiguum domino.
Si placet hinc vetulum me transmigrare colonum,
   Non contraluctor, sed tua jussa sequor.
Haec ait, et pressis frenat sua verbula labris,
   Nec post verbosa quid sequitur ligula.
Et contra vir regalis pie talia fantis
   [Col. 1086C] Suscepit dicta pro bonitate sua,
Et citius dicto solvit promissa misello,
   Illi centenos attribuens solidos.
Haec ubi perfecit, raptim redeundo migravit,
   Nitens ad patriam pergere posthabitam.
Tunc, qui non gnari fuerant signi venerandi,
   Olim facturus quod fuit Altithronus,
Blasphemare ducem tacitis coepere susurris,
   Et pietatis opus spernere ceu facinus.
Credito, non latuisse dolum pietatis homullum,
   Sed mox nudari clancula dicta sibi.
Qui dedit arguto vocem tunc nempe palato,
   His verbisque suos alloquitur socios,
Cur libet, o socii, vosmet reprendere, chari,
   Plus justo, verbis me satis illicitis?
[Col. 1086D] Causa stultitiae, dicentes, me tribuisse,
   Ignoto nummos extraneoque viro,
Me vacuum tanti meritoque dolere locelli,
   Et bene a me mercati utpote fonticuli,
Dextera ceu propria census est, quae pie larga,
   Aurum pro donis si dederim minimis.
Non decet hoc nostris vobis reserarier orsis,
   Quid velit addicti causa sibi pretii,
108 Mentes sed motas praestat componere vestras,
   Et rogo parcatis talibus alloquiis,
E vobisque virum caute nunc credite gnarum,
   Emissis ventis aeribusque vagis,
Ut jam semotum citius repetendo locellum
   Lustret, sit vena fonticuli liquida
[Col. 1087A] More suo, flores inter bene multicolores
   Perstrepet, undisono flumine per lubrica,
Tunc patet, ille lucris sese subtractat ab illis
   Rusticus, ambobus, me vacuo penitus.
Haec postquam memorat, cursim quidam remeabat,
   Tantae dimenso atque viae spatio,
Oppido praedictum lassus pervenit ad arvum,
   Quo fuerat domino vendita lympha pio.
Non tamen extemplo pedibus, quamvis curiosus
   Attigit atrioli limina florigeri,
Applicat impexis juxta sed de paliuris,
   Nec non hirsutis vepribus et tribulis,
Queis fuit incultum soli torus undique tectum,
   Nec spineta pede horruit appetere.
Jungere praescriptis ardens sua lumina septis,
   [Col. 1087B] Ut lustraret aquae amniculum vitreae.
Sed tamen admotis frustra prospexit ocellis,
   Fons quia desierat prorsus et hinc aberat.
Tunc se juncturas volvebat mente per arcta
   Clare non posse cernere sepiculae,
Ac tractim rigida, nec non cervice superba,
   Incedens, gressus vertit in atriolum,
Sperans sub foliis quod forte lateret amoenis
   Florum multimodis undula tecta comis.
Cumque lacum peteret, fundumque siti reprobaret
   Qui quondam validis luxuriavit aquis,
Usque solum stratus, vacua spe non bene lusus,
   Coepit arenosa lingere nempe loca,
Tentans exiguam posset si lambere guttam,
   Sed nec praesiccam tinxerat hinc ligulam.
[Col. 1087C] 109 Tandem Gangolphi sensit pia facta sacelli
   Sed dolet et meritis credere nolle piis.
Hinc postquam rediit, socios iterumque revisit,
   Aspexit nubem, aere conspicuam,
Juxta dulce caput Christi volitare famelli,
   Instar candiduli denique pallioli.
Hanc capiens oculis, coepit depromere verbis
   Fontis defectum, quem didicit, subitum,
Suaserat et sociis, dubium deponere cordis,
   Et meritis sancti jam credulos fieri.
Talia colloquiis dum verba loquuntur amicis,
   Applicuere sui in propriis domini,
Moenia florigero fuerant ubi structa locello,
   Circum diffusis arboribus variis.
Hic Christi charus gressum direxit amicus,
   [Col. 1087D] Mente libens atrio currere purpureo,
Et baculum, tractis gessit quem denique nervis,
   In terram fixit moxque domum petiit.
Illic innumeri certabant rite ministri,
   Instantes variis fortiter officiis,
Ipsi qui mensas dapibus ponunt oneratas,
   Poscentes tandem solvere sero famem.
Sed prius invalidam jussit procedere turbam,
   Quam suevit mensa pascere saepe sua,
Ac, propriis ipsa manibus plene saturata,
   Se tandem mensa applicat apposita.
Accumbunt pariter Franci per moenia fusi,
   Gustantes bacchica munera laetitia.
Interea somnum sidus suadebat Eoum,
   [Col. 1088A] Nox vicina nigras et minitat tenebras,
Atque quies epulas subito sequebatur amica,
   Serpens per membra, ebrietate data.
Dux pius insomnem coepit transducere noctem,
   Intenta Dominum voce precando suum.
Postquam nox scissis discessit victa tenebris,
   Lux orta plagam cinxerat aetheream,
110 Venerunt pueri, tironum sorte potiti,
   Portantes chari calceolos domini,
Et pulsant aulam, noctis pro tepore clausam,
   Orantes, aditum jam fieri patulum,
Sed dux paulisper siluit, somnum quoque finxit,
   Post, velut e somno evigilans gravido,
Solvere custodi vectes jubet interiores,
   Pandere triclinium militibusque suum.
[Col. 1088B] His introductis, lympham manibus petit albis,
   Sed nutu Domini defuit altithroni.
Tunc vir securus, Christi pietate beatus,
   Unum de pueris ocius egregiis,
Ut sibi deferret virgam, misit, memoratam,
   Quam sero proprium fixit in atriolum.
Qui, cursu rapido, saliendo per herbida rura
   Circumfert lubricos atque vagos oculos
Inquirens baculum terrae tempore sepultum,
   Et nactum tractis arripuit digitis,
Extraxitque solo, parva remanente caverna,
   Post haec conspicuum ut faceret titulum,
Certo quo facto cecidit nubecula parva,
   Quae volitans aura ante fuit vacua,
Evomit et tumidas ipso disrupta locello,
   [Col. 1088C] Undas praescripti denique fonticuli,
Mansuras scatebrae venas quoque fixit aquosae,
   Virgula praefixa quo fuit exigua.
At puer obstupuit, vocemque per aera spargit.
   Suadens militibus currere jam citius,
Illis atque novi narravit gaudia signi,
   Quae rex militiae annuit angelicae,
Dum subito cuncti, tanto signo tremefacti,
   Tollunt mirantes ad superos facies,
Expassisque suis omnes ad sidera palmis,
   Laudum carminula concinuere Deo,
Ecce, palatinus pelvem manibus tulit unus,
   Implevit lympha quem cito conspicua,
111 Laeto Gangolfum vultu quoque pergit ad almum,
   Ut sibimet signum diceret insolitum.
[Col. 1088D] Et, coram tanto subsistens fronte serena
   Consule, de rostro haec dedit egregio:
Laetus, ait, merito sumas rarissima dona,
   Quae tibi non terra contulit exigua,
Sed Rex ipse poli, summo de vertice coeli,
   Per nubis mirum miserat officium.
Hinc nos laetitiam constat nunc carpere magnam,
   Sortitus tantam es quia gloriolam.
Illicet e contra fatur dux ore sereno
   Reddens responsa talia voce pia:
Non decet his meritis, inquit, sat credere nostris,
   Unquam tantilli nil quia commerui,
Restat multiplices Christo sed pangere grates,
   Qui praesens famulis semper adest propriis.
[Col. 1089A] Dixerat, et solito tinxit se fonte novello
   Lotus, et altithrono haec cecinit Domino:
O semper pietas nostrae spes unica vitae,
   O vis divinae maxima gratiolae!
Odis quis potis est dignis opus omnipotentis
   Artificis mundi aequiparare Dei
Qui nova praeteritis reddit non dissona signis,
   Qui nam per genitum saecla regens proprium.
Haec sunt virtutis propriae miracula, Christe,
   Qui quondam populo utpote Judaico
Petram jussisti lactes effundere dulces,
   Et sal triste laci dulce satis fieri.
Inde, potestatis non immemor alme Tonantis
   Qua rerum trinam jure regis machinam,
Hoc nunc et nostris voluisti credere terris,
   [Col. 1089B] Judicium magnae nobile gloriolae,
Quo discant teretem degentes saepe per orbem,
   Te semper solum esse, fuisse, Deum.
Hoc quoque nunc Jesu Domino concede precatu,
   Abluat ut morbos iste liquor varios,
112 Quo te dulcisonis collaudet vocibus omnis,
   Qui se salvatum sentiat et validum
Haec ait, et vocem sequitur salus alma loquentem,
   Fitque salubris aqua, laus tibi sit Domino.
Post haec, pervasti volitans cito machina mundi,
   Proditrix signi, fama, satis placiti,
Non solum patrios hortatur nempe colonos,
   Queis fungi dono contigit aurivago,
Sed quoque languidulos de longinquo peregrinos,
   Undique collectos, accelerare citos,
[Col. 1089C] Et nullo pretio medicinae sumere dona
   Gustando tantum fonticuli modicum.
Crebrius incultam videas procumbere turbam
   Volventem membra littore languidula,
Ut possis variis obsessos credere morbis
   Adfore Judaici languidulos populi,
Qui quondam quivis, in porticibus Salomonis
   Fusi, piscinae obice Bethsaidae,
Certabant, medico lympham turbante superno,
   Primule quis morbos ablueret varios,
Lege quidem tali mira sub sorte potiti,
   Ut mox illapsus exueret dedecus,
Pluribus in lucem suspensis aegre sequentem,
   Qui pro spe vitae efflagitant avidae,
Ut raptim medicus, supero de cardine lapsus,
   [Col. 1089D] Turbaret modicam vel pede piscinulam.
Haud alias isti cupiere, salutis avari,
   Tangere vel guttam fonticuli minimam,
Et, gustu primo veteri sanitate recepta,
   Pulsabant odis sidera dulcisonis,
Grates pro tanto reddentes munere Christo,
   Qui sancti meritis grata dedit miseris.
Laudibus aeque virum tollunt super aethera dignum,
   Tanta sui causa quod tenuere bona.
Si vacet, aequales meritis protendere laudes,
   Et mores tanti egregios duculi
113 Ante dies noctis peplo velatur olympo,
   Quam metam nostra obtineat ratio.
Haec sed linquentes doctis tractanda poetis,
   [Col. 1090A] Pingamus coepta nos fragili calamo.
Certe Francorum populus dum risit Eous
   Illustris meritis et bonitate ducis,
Blanditur magnis procerum precibus seniorum,
   Hic Christi charus, gentis et omne decus,
Quo sibi condignam vellet sociare puellam
   Foedere legali, conjugii soliti,
Ne finem caperet, subducta posteritate,
   Inclyta regalis prosapies generis.
His tandem monitis Gangolfus, dux venerandus,
   Sat tactus, blandis atque patrum monitis,
Igni conspicuam proprio jungebat amicam,
   Regalem genere et nitidam facie.
Hanc jussit liquidam semper deducere vitam,
   Compositam castis moribus et studiis.
[Col. 1090B] Ei mihi, sed coluber cupidus, versutus, amarus,
   Ingenium nuptae illicet indocile.
Scilicet infelix Gangolfi clericus audax
   Ardebat propriam plus licito dominam.
Proh dolor! haec, male victa dolo serpentis amaro
   Infelix citius aestuat in facinus,
Inhaerens servo, cordisque calore secreto
   Legalem dominum respuit ob famulum.
Crimina tunc hostis scalpsit nudare feralis,
   Quae caluit proprio structa fuisse dolo,
Impatiensque morae, vacuas jaculabat in auras,
   Divulgando suam denique laetitiam.
Cum fuerat vulgo res diffamata dolenda,
   Francorum gentis omnibus indigenis,
Pulsu linguarum tenues conflatur ad aures
   [Col. 1090C] Sancti Gangolfi, consulis almifici,
Ut capiat latebras, poscens, illapsa per arctas
   Verbula, non minimae nuntia moestitiae.
114 Ingemuit tam triste nefas dignissimus beros,
   Angoris magno tangitur et jaculo,
Intus in angusto volvit quoque pectoris aula,
   Res sibi diversas, triste dolendo, duas;
Primule, vindictam poenali lege parandam,
   Pro sceleris tanti crimine terribili;
Post vero, veniam solitae pietatis amandam,
   Et dolet ad tempus hinc nimium dubius.
Certe sed meritam solvit tandem pie poenam,
   Diffamare scelus nec placet ulterius,
Sollicitus tantum miserae crimen prohibere,
   Nec post haec temere viveret in scelere.
[Col. 1090D] Cumque piam curis mentem laxaret in illis,
   Contigit atriolo currere se proprio,
Contra fonticuli sibimet prius ostia missi,
   Nubis per mirum coelitus officium.
Hic ubi Gangolfus subsisteret ipse beatus,
   Conjux lasciva adfuerat subito.
Quam mox pacificis affatur denique verbis,
   Talia dictando ore satis gravido:
Parte tuam famam didici persaepe sinistram,
   Quod corrupta toro sis male si proprio.
Differo sed vulgo tractare, tui miserando,
   Donec forte sciam, te ne fuisse ream.
Nec mando, multam subito concurrere turbam,
   Accitam flendo undique concilio,
[Col. 1091A] Ut volvat gnarus subtili sorte senatus,
   Causam, terribilis et meritum sceleris.
Sed suadebo manum dextram te tingere tantum,
   Praesentis lympha fonticuli gelida;
Et, si non subito damni quid contigit, ergo
   Ultra judicio non opus est alio.
Quem tunc, plus justo, confidens corde superbo,
   Confortante suam daemone duritiam,
Fundo nudatam committit denique palmam,
   Nil sperans damni posse sibi fieri.
115 Inter frigoreas ardens sed comperit undas,
   Quid posset nostri dextera celsa Dei.
Scilicet in madidis audax ardebat arenis,
   Uritur et flammis acriter aequoreis,
Et, quae pacificis fastidit cedere verbis,
   [Col. 1091B] Cogitur aeternae cedere justitiae.
O, semper nostri facilis mutatio Christi,
   O, virtus justi judicis aequa Dei!
Nam, quae jactando finxit se triste dolendo,
   Exuritur tincti pellicula brachii.
Nec mora, cum palmam retulit, quod forte negavit,
   Portavit crudum criminis indicium.
His ita digestis, pavitat mens conscia fraudis,
   Ultra nec vitae spes fuerat veniae.
Tantum certa mori, corruptelamque piari,
   Lethali poena ocius apposita.
Sed tristis meritam mentis mitigaverat iram,
   Princeps Gangolfus, arbiter egregius,
Mandans, ut propria damnandus clericus ergo
   Expulsus subito pergeret e patria,
[Col. 1091C] Quo sua finetenus mala defleret scelerosus.
   Sed pulsus patria est et datus exsilio,
Et donat miseram veniae, miseratus, honore,
   Ultra sed proprio non locat in thalamo.
Post haec, Gangolfi fama crescente beati,
   Laudatrix vitae quae fuit almificae,
Vafer deceptor hominum captorque reorum,
   Evolvens bilem invidiae veterem,
Fraudibus omnigenis antiquae calliditatis
   Tentavit, famam evacuare bonam,
Ne gens, exemplo tali tantoque suasa,
   Ante superba sua colla daret domino.
Tempore tunc longo sudavit fraude maligna,
   Laedere famosum nec valuit duculum,
In soles quia multo magis vis crevit amoris
   [Col. 1091D] Illius magni cordibus in populi,
116 Postremo fraudis miserum circumdedit armis,
   Quem, sceleris causa, reppulit e patria,
Sanguinis huncque siti jussit fervere superbi,
   Nec scivit proprio parcere jam domino.
Tali suffusus subito cum felle misellus,
   In mortem justi aestuat atque pii,
Ac, parili repetens Ganeam feritate malignam,
   Illi nudavit omnia quae studuit.
Ocius haec, ejus pravis, heu! subdita votis,
   Optavit, citius jam fieri facinus,
Tendit et insidias justo clam nempe nefandas,
   Immemor antiquae, vah! penitus veniae,
Qua se de poena solvit jam rite paranda,
   [Col. 1092A] Nec patitur vitam morte perire ream.
His ingrata magis socio consensit iniquo,
   Servilique lupa uritur igniculo.
Cumque polum tegeret tenebris nox conscia fraudis,
   Sensit damnanda tempus inesse lupa,
Quo male Gangolfum possunt exstinguere sanctum,
   Haec et perverso nuntiat armigero.
Qui, resecans coxam stricto mucrone sacratam,
   Sancti Gangolfi, martyris eximii,
Deseruit patriam, fugiens cum conjuge, claram,
   Raptus amore suae indomito dominae.
Sed non legalis finem ut nescivit amoris,
   Sic vindicta suam nescit habere moram,
Viscera sed subito profudit coelitus, acta
   Pridem laetitia quae fuerant tumida,
[Col. 1092B] Sicque miser, celsa prostratus vindice dextra
   Vita mercatam perdiderat Ganeam.
Nam martyr sanctus, furtivo vulnere laesus,
   Dum mortis gustum ebiberet rapidum,
Nec non supremis moriens spiraret in horis,
   Astabat coetus cominus angelicus,
Voce ciens stabilem corpus deponere testem,
   Contextum venis fictile languidulis,
117 Nec non, angelicis blanditum suaviter hymnis,
   Mox coeli calles carpere sidereas.
Ocius exspirans animam, martyr, bene lotam
   Agni lucenti sanguine purpurei,
Tollitur ex aura, vehiturque per astra serena,
   In coeli porta sistitur et Domino.
Hic sibi de Christo fertur mox laurea rara,
   [Col. 1092C] Et manibus bravii palmula perpetui,
Lucentique stola cuneis conjungitur albis
   Per vulnus laeti quos tenet aula poli.
Funeris interea magni fit pompa parati,
   Ornant exsequiae corpus et exanime.
Plangebant cuncti casum tantique patroni,
   Ipsius famuli maxime sed miseri,
Eligiturque locus tumulo locuples venerando,
   Quem tradunt veteres Nil vocitare patres.
Illic Gangolfi condebant membra beati,
   Sacros spargentes cum lacrymis cineres.
Post haec non raro visitabant ossa sacrata,
   Quaerentes certum denique praesidium.
Sternuntur sacro procerum quoque corpora busto,
   Pro vitae causis instabilis variis.
[Col. 1092D] Ast qui sceptra gerit, prostratus marmore, lambit,
   Et libat tumulo oscula marmoreo.
Munere, spe, dictis recogitans, quo martyris almi
   Pro meritis Christus sit sibi propitius.
Quid referam turbam templi pro limine jactam,
   Quidve loquor vota illius innumera?
Haec certe nullus potis est comprendere sensus,
   Nec possunt ullae dicere litterulae.
At contra vero testis prosperrimus ipsis
   Largitur talis munera dulcedinis,
Omnis ut absque mora sentit, fore prospera cuncta,
   Efflagitant testem pro quibus egregium.
Hic certe laeto caecis visu reparato,
   Haurit mox oculis fulmina clara suis,
[Col. 1093A] 118 Atque diu clausae reserantur vocibus aures,
   Et gressus plantis redditur invalidis,
Hic quoque de variis morbus depellitur aegris,
   Mundatis membris denique languidulis.
Orsis non valeo digne praeclara monere
   Munera, quae populus hic metit egregius.
Nec solum chari refoventur amore patroni,
   Queis cives tanti contigit esse viri,
Sed pariter terris habitantes forte remotis,
   Sentiscunt promptum martyris auxilium.
Hinc se felicem jactat Nil terra per orbem,
   Quae molli gremio confovet ossa sacra,
Denique summatim, coepi quia tangere sancti
   Gangolfi facta, martyris, egregia,
Restat, ut et tenui repetam sermone misellam,
   [Col. 1093B] Illius indignam conjugio, Ganeam,
Quodque dedit signum, merito damnanda barathro,
   Invita, propriis conveniens meritis.
Certe, victoris cum jam laetissima testis
   Pulsaret celsi sidera fama poli,
Totos et stabilis fines percurreret orbis,
   Divulgans tantae gaudia gloriolae,
Gaudens, devotus, quidam currebat homullus,
   E busto signis composito variis,
Obvius atque lupae factus, supra memoratae,
   Substitit, attonitis aspiciens oculis.
Hanc quoque, pro meritis, dictis affatur amaris,
   Conformans ligula talia verba sua:
Omnis infelix flammis credenda meretrix,
   Jamne piget fraudis, poenitet aut sceleris,
[Col. 1093C] In sanctum Domini non justa mente parati,
   Solo lascivi consilio socii?
Nam, miserando tui, pando medicamina sani
   Optima consilii, mox capienda tibi,
[Col. 1094A] Suadens ut sacrum quaeras merendo sepulcrum,
   Abstergas fusis et maculas lacrymis,
119 Illic exanimis sancte quia condita testis
   Praefulgent signis fragmina non minimis.
Et, licet indignam, spero te posse misellam,
   Si defles culpam, consequier veniam.
Pestiferis sed mens vitiis male dedita totis,
   Ad vitae rectam rennuit ire viam,
Solaque nunc laetae complectens lubrica vitae,
   Non curat patriae gaudia perpetuae
Si haec infelix, commissi criminis auctrix,
   Fastidit verbis cedere pacificis,
Se quia credebat causis totam perituris,
   Nec spem mansuris gestit habere bonis.
Scilicet, auditis verbis non falsa loquentis,
   [Col. 1094B] Intorquens oculos subdola sanguineos,
Exagitat caput indomitum impatienter in illum
   Et latrat rostro talia pestifero:
Cur loqueris, frustra simulans miracula tanta
   Sedulo Gangolfi pro meritis fieri
Haec quae dicuntur certe non vera probantur,
   Non desint signa illius ut tumulo,
Haud alias quam mira mei miracula dorsi
   Proferat extrema denique particula.
Dixerat, et verbum sequitur mirabile signum,
   Illi particulae conveniens propriae.
Ergo dedit sonitum, turpi modulamine factum,
   Profari nostram quale pudet ligulam.
Et post haec verbum quoties formaverat ullum,
   Reddidit incultum hunc toties sonitum.
[Col. 1094C] Ut quae legalem respuit retinere pudorem,
   Sit risus causa omnibus immodica,
Finitenusque suae portet per tempora vitae
   Indicium proprii scilicet opprobrii.




[Col. 1093]
PASSIO SANCTI PELAGII, PRETIOSISSIMI MARTYRIS, Qui nostris temporibus in Corduba martyrio est coronatus.





120 ARGUMENTUM.

Abdrahemen, Mauritaniae tyrannus, sectam Saracenorum sequens, in Hispaniam trajecit, omnesque Christianos suppliciis affecit, aut in sectam suam coegit. Cum Cordubam, insignem Hispaniae urbem, cepisset, majores urbis necavit, aut pecuniam pro his accepit. Cumque nobili civi tantam summam pecuniae imposuisset, quam pendere tyranno non posset, et in carcerem duci deberet, filius, pietate patris motus, pro eo vincula subiit. De cujus pulchritudine dum ad tyrannum relatum esset, e carcere adolescens ducitur, tyranno offertur, ut libidini suae pareret. Cumque foedus tyrannus multis precibus instaret, adolescens pugno petentem oscula sua tyrannum caedit. Tyrannus illius abnuentem amplexus funda et balista trans murum in fluvium, qui Cordubam alluit, trajecit, cujus corpus ripis saxeis collisum, a piscatoribus colligitur et a satellitibus tyranni truncatur, tandem religiosissime a civibus sepelitur.



PRAEFATIO HROSVITHAE IN PELAGIUM.
[Col. 1093]

[Col. 1093D] Inclyte Pelagi, martyr fortissime Christi,
Et bone regnantis miles per saecula Regis,
[Col. 1094D] Respice Hrosvitham miti pietate misellam,
Me, tibi subjectam devota mente famellam,
[Col. 1095A] Quae te mente colo, carmen quoque pectore promo,
Et fac, exigui supero de rore rigari
Pectoris obscurum jam mis clementius antrum,
Quo possim laudum condigne mire tuarum,
[Col. 1096A] Famosumque tuum calamo signare triumphum,
Et quem nobiliter mundum cum morte cruentum
Vicisti, nitidam mercatus sanguine palmam.



SEQUITUR HISTORIA.
[Col. 1095]

   [Col. 1095A] Partibus occiduis fulsit clarum decus orbis
Urbs Augusta Nova, Martis feritate superba,
Quam satis Hispani cultam tenuere coloni,
121 Corduba, famosa locuples de nomine dicta,
Inclyta deliciis, rebus quoque splendida cunctis,
[Col. 1095B] Maxime septenis sophiae repleta fluentis,
Nec non perpetuis semper praeclara triumphis,
Olim quae Christo fuerat bene subdita justo
Fudit et albatos Domino baptismate natos.
Bellica sed subito virtus, bene condita jura
Mutavit sacrae fidei, spargendo nefandi
Dogmatis errorem, populum laesitque fidelem.
   Perfida nam Saracenorum gens indomitorum
Urbis marte petit duros hujusce colonos,
Eripuit regni sortem sibi vim quoque clari,
Exstinxitque bonum regem, baptismate lotum,
Qui pridem merito gessit regalia sceptra,
Et cives justis domuit quot tempora frenis.
Hostili ferro certe quo jam superato,
Ac reliquo victo tanta de caede popello,
[Col. 1095C] Ductor barbaricae gentis, structor quoque pugnae
Vir sat perversus, vita rituque profanus,
Vindicat imperii sortem sibi denique tanti,
Collocat et socios populato rure nefandos,
Implens moerentem non paucis hostibus urbem,
Polluit et veterem purae fidei genitricem
Barbarico ritu, quod nam miserabile dictu,
Paganos justis intermiscendo colonis,
Quo sibi suaderent patrios dissolvere mores
Deque profanato secum sordere sacello.
   Agmen sed tenerum, Christo pastore regendum
Jussum perversi respuit mox triste tyranni,
Dicens malle mori, legem quoque morte tueri,
Vivere quam stulte sacris famulando novellis.
Quo rex comperto, non absque sui fore damno
[Col. 1095D] Sensit, si cunctis pariter praedivitis urbis,
Quam crebro validae cepit luctamine pugnae
Civibus, excidium mortis conferret amarum.
Ob quod decretum prius immutando statutum,
122 Sanxit mox legem, vulgato dogmate talem,
Ut quisquis Regi mallet servire perenni,
Et patrum mores olim servare fideles,
Hoc faceret licito, nulla post vindice poena,
Hac solum caute servata conditione,
Ne quis praefatae civis praesumeret urbis
Ultra blasphemare diis auro fabricatis,
Quos princeps coleret sceptrum quicunque teneret,
Seu caput exacto citius subjungere ferro,
Et sententiolam leti perferre supremam.
   His ita digestis, simulata pace, quievit,
[Col. 1096A] Obruta mille malis toties urbs nempe fidelis.
Sed, si quos ignis Christi succendit amoris
Martyriique, satis suasit corrumpere dictis
Marmora, quae princeps, comptus diademate, supplex
Corpore prostrato veneratur thure Sabaeo,
[Col. 1096B] Hos capitis subito damnavit denique poena.
Sed superos animae petierunt sanguine lotae.
   Casibus his plures volvebat Corduba soles,
Subdita per longum paganis regibus aevum,
Donec sub nostris quidam de germine regis
Temporibus, regnum suscepit forte parentum,
   Deterior patribus, luxu carnis maculatus,
Abdrahemen dictus, regni splendore superbus,
Qui nam Christicolis faciebat, more parentis,
Librans arbitrium fidei, supra memoratum,
Nec satis injustum, solvit pietate decretum,
Auctor quod sceleris, populator perfidus urbis
Sanxit, dum regem superaret Marte fidelem,
Sed volvens animo, servans quoque corde profundo,
Saepius innocuo madefacit sanguine rura,
[Col. 1096C] Corpora justorum consumens sancta virorum,
Qui Christo laudes ardebant pangere dulces,
Ipsius et stultos verbis reprehendere divos.
Insuper et tanto fastu se jactat in aula
Sacrilegus, meritas cumulans sibi denique poenas,
123 Ut regem regum semet fore crederet ipsum,
Ejus et imperio gentes omnes dare colla,
Ullum nec tanta populum feritate refertum,
Qui tentare suas auderet Marte catervas.
   Dum tumuit fastu licito jactantius isto,
Audiit inde locis gentem degere remotis,
Gallicia regione sitam belloque superbam,
Christi cultricem simulacrorumque rebellem,
Quae sua continuo tentaret spernere jura,
Velle negans dominis olim fore subdita pravis.
[Col. 1096D] Quo rex comperto, fervebat daemonis ira,
Corde gerens veterem serpentis denique bilem,
Volvebatque diu flammato dedecus astu,
Quid faceret tantis, animo tractans, inimicis.
Tandem, nempe dolo cunctis jam forte retecto,
Affatur proceres praedivitis urbis heriles,
Talia pestifero latrando verbula rostro:
Non latet, imperio reges succumbere nostro,
Vivere nostrarum nec non moderamine legum,
Omnes Oceanus gentes quas circuit altus.
Sed quae Gallicios retinet fiducia captos
Nescio, gratiolae respuant ut foedera nostrae,
Et tandem veteris sint ingrati pietatis.
Restat ut armatis repetamus quippe lacertis
Gallicios, hostes agitando forte rebelles,
[Col. 1097A] Donec, ex nostris strati, per secula telis,
Inviti nostris submittant colla catenis.
   Haec postquam jactat, causamque doli memorabat,
Jussit collectis vulgus concurrere turmis,
Armorum variis instructum denique signis,
Pergeret ut gentem secum delere fidelem,
Ostentatque suum gemmato casside vultum,
Ferrea lascivis imponens tegmina membris,
Talicunque locum peteret pompa memoratum,
Et gentem primo tentaret denique bello,
Extemplo tantum sortitur namque triumphum.
124 Ut jam bis senos, una cum principe captos,
Illaqueat comites, arctis stringitque catenis.
   His procerum damnis magna feritate paratis,
Cessit victa suis fidissima gens inimicis,
[Col. 1097B] Subditur atque jugo perversi regis iniquo.
Tunc, restaurato rursus quoque foedere primo,
Loris procedunt vincti comites duodeni,
Cum concaptivo victi rectore popelli.
Qui citius vinclis dissolvuntur resolutis,
Exempti propriae pretio gazae numeroso.
Sed ducis est pretium jussu regis duplicatum,
Ultraque quam propriis possit persolvere gazis.
Cumque sui causa regi deferret avaro,
Quae quidem habere domi sibimet suevit, pretiosi
Causa condicti parvum quid defuit auri.
Quod rex sentiscens, fraudem quoque mente revolvens,
Dixit nolle ducem populo dimittere dulcem,
Ni prius indictum plene solvat sibi censum,
Non sitiens tantum pretii quod defuit aurum,
[Col. 1097C] Quantum rectorem populi gestit dare morti.
   Qui fuerat natus praeclari germinis, unus,
Omni praenitida compostis corpore forma,
Nomen Pelagius, formae splendore decorus,
Consilio prudens, tota bonitate refulgens;
Qui, vix transactis jam tunc puerilibus annis,
Attigit aetatis primos flores juvenilis.
Cumque sat immitem patri sciret fore regem,
Tali moerentem blanditur voce parentem:
   O mi chare pater, mea suscipe verba libenter,
Et, quae commoneo, sensu bene percipe prompto.
Calleo namque tuam senio decrescere vitam,
Viribus et propriis nervos penitus vacuatos,
Nec te posse quidem levis quid ferre laboris.
Ast ego sed validis dominabor quippe lacertis,
[Col. 1097D] Ad tempusque potens dominis succumbere duris,
Quapropter moneo, precibus blandisque rogabo
125 Ut regi natum me deponas tibi charum,
Donec sufficias pretium persolvere totum,
Ne tua canities vinclis intercidat arctis.
   Et senior contra dicebat voce severa:
Desine tanta loqui, dulcissime, desine, fili,
Ne moerore meos ducas in tartara canos.
Nonne salute tua pendet tantum mea vita,
Et sine te spatium valeo pie vivere nullum?
Te decus omne meum, tu gloria magna parentum,
Es quoque subjecti nobis spes sola popelli.
Quapropter patriam praestat me linquere charam,
Nec non Hispaniam vinctum penetrare superbam,
[Col. 1098A] Quam te grandaevae vinclis spem tradere vitae.
   Non tulit ergo patrem Pelagius ista sequentem,
Sed mulcet dictis mentem chari genitoris,
Et cogit blandis, quod suasit velle, loquelis.
Consensit precibus tandem genitor venerandus,
Tradidit et natum, semet redimendo, misellum.
Tunc rex Pelagium jussit perducere secum,
Et laetus rediit patriam victorque revisit.
   Nullus pro meritis credat factum fore regis
Hoc, quod tam pulchra vincebat denique pompa,
Sed mage judicio secreto Judicis aequi,
Ut populus, tanto correptus rite flagello,
Fleret totius proprii commissa reatus,
Vel, quod Pelagius, Christi pro lege necandus,
Forte locum peteret quo se morti dare posset,
[Col. 1098B] Nec non sanguineum pro Christo fundere rivum,
Impendens animam Domino bene morte piatam.
   Postquam rex urbem tetigit saevus locupletem,
Portans praeclarum victa de gente triumphum,
Ilicet egregium Christi praecepit amicum
Carceris in tenebras vinctum submergere nigras,
Deliciisque cibo nutritum pascere parvo.
   Corduba namque locum servat sub fornice tetrum,
Oblitum lucis consignatumque tenebris,
126 Maxima qui miseris fertur fore causa doloris.
Illic Pelagius, praepollens pacis alumnus,
Clauditur, imperio regis cogente nefando.
Illic ergo viri venerunt sedulo primi,
Mulcendo mentem juvenis, causa pietatis.
Qui, cum vidissent vultum capti speciosum,
[Col. 1098C] Nec non praedulcis gustassent ipsius oris
Verbula, rhetoricae circumlita melle loquelae,
Optabant speciem vinclis absolvere talem.
Haec et suaserunt regi jam sceptra tenenti.
   Ipsum felicis certe summum caput urbis,
Corruptum vitiis, cognoscebant, Sodomitis,
Formosos facie juvenes ardenter amare,
Has et amicitiae propriae conjungere velle.
Hujus namque rei memores, animo miseranti,
Causa Pelagii, suaserunt talia regi:
   Non decet ergo tuum, princeps fortissime, sceptrum,
Duriter ut puerum mandes punire decorum,
Obsidis et teneros insontis stringere nervos,
Ejus praenitidam velles si cernere formam,
[Col. 1098D] Et tam mollitam saltem gustare loquelam,
Quam cuperes juvenem tibimet conjungere talem,
Gradu militiae nec non assumere primae,
Corpore candidulo tibi quo serviret in aula.
   His rex mollitus dictis, hac voce coactus,
Jussit Pelagium nodis evellere duris,
Omneque lavacro corpus detergere puro,
Laetaque purpureo circumdare tegmine membra,
Collum gemmatis nec non ornare metallis,
Quo bene constructa posset fore miles in aula.
Caesaris imperio tunc haec urgente superbo,
Extemplo nigris martyr producitur antris,
Sistitur atque toga regali comptus in aula.
   Cumque palatinis medius foret ille locatus,
Vincebat socios vultus splendore togatos.
[Col. 1099A] In quem conversis omnes mirantur ocellis.
127 Tum faciem juvenis, tum dulcia verbula fantis,
Aspectu primo quoque rex suspensus in illo,
Ardebat formam regalis stirpis amandam.
Tandem Pelagium nimium mandavit amandum
In solio regni secum jam forte locari,
Ignis ut ipsius fieret, sibi sedulo junctus,
Fronteque submissa libaverat oscula charo,
Affectus causa complectens utpote colla.
   Non patitur talem Christi nam miles amorem
Regis pagani, luxu carnis maculati,
Aurem regali ludens sed contulit ori,
Magno ridiculo divertens ora negata,
Fatus et egregio dicebat talia rostro:
Non decet ergo virum, Christi baptismate lotum
[Col. 1099B] Sobria barbarico complexu subdere colla,
Sed nec Christicolam sacrato chrismate tinctum,
Daemonis oscillum spurci captare famelli.
Ergo corde viros licito complectere stultos,
Qui tecum fatuos placantur cespite divos,
Sintque tibi socii, servi qui sunt simulacri.
   Sed rex e contra, nulla commotior ira,
Molliter ephebum dicens mulcebat amandum:
O lascive puer, jactas te posse licenter
Spernere tam mitem nostri juris pietatem,
Audacterque diis toties illudere nostris,
Nec monet aetatis praesens damnum juvenilis,
Et quod moerentes orbabis forte parentes,
Nostri blasphemos, urget, cultus cruciandos,
Subdere vos morti, vestros jugulosque forari,
[Col. 1099C] Ni cedant, et blasphemam respuant rationem.
Hortatu moneo quapropter quippe paterno,
Talibus ut verbis parcas saevae rationis,
Et mecum stabilem comportes mentis amorem,
Nec tentes nostrum post haec offendere jussum,
Magno sed studio serves mea dicta sequenda,
Te quia corde colo, nec non venerarier opto,
128 Tanto praecunctis aulae splendere ministris
Alter ut in regno sis, me praestante, superbo.
   Haec ait, et dextra compressit martyris ora,
Astrictum laeva complectens colla sacrata,
Quo sic oscillum saltem configeret unum.
Callida sed testis confudit ludicra regis,
Osque petit subito pugno regale vibrato,
Intulit et tantum pronis obtutibus ictum,
[Col. 1099D] Sanguis ut absque mora, stillans de vulnere facto,
Barbam foedavit, nec non vestes madefecit.
   Tunc rex, non modicam tristis conversus in iram,
Jussit Pelagium, coelestis regis alumnum,
Trans muros projici, jactum fundo machinali,
Crebro bellantes saxis quae perfodit hostes,
Nobilis ut testis, fluvii collisus arenis,
Urbem quae vasto propius circumfluit unda,
Membratim creperet raptim fractusque periret.
Talia jactanti parebant forte ministri,
Mox et inauditam struxerunt denique poenam,
Funda Pelagium jacientes martyrizandum
Urbis famosae trans maxima moenia longe.
Sed, licet ingentes, obstantes undique, rupes
[Col. 1100A] Arctarent testis corpus praedulce cadentis,
Attamen illaesus Christi permansit amicus.
   Certe regales citius pervenit ad aures,
Martyris allisi corpus non posse secari,
Infigi scopulis ripae quod jussit acutis.
Hic magis offensus, penitus fuerat quia victus,
Mox caput exacto jussit succidere ferro,
Et sententiolam sic exercere supremam.
Denique lictores, regalia jussa trementes,
Mox Christi testem gladio secuere fidelem,
Funus et exstinctum lymphis credunt retinendum.
   Nam miles, regis prostrata morte, perennis,
Victor stelligeri volitat per sidera coeli,
Coelitus angelicis deductus suaviter hymnis
129 Judicis et veri, coeli super astra locati
[Col. 1100B] E dextra nitidam suscepit congrue palmam,
Pro nece martyrii, laudando fine peracti.
Sed nec ferventis bravio fraudatur amoris,
Quo semet vinclis pro vita denique patris
Impendit, patriam linquens gentemque subactam.
Tandem nulla piis potis est depromere verbis
Lingula, aureolam, coelesti luce coruscam,
Qua bene servata fulget prae virginitate,
Adjunctus turmis coelesti sede receptus,
Agno cantamen modulando perenniter, Amen.
   Postquam lictores, regis decreta sequentes,
Funeris exsuvias exstincti sat generosas
Lympharum gremio credunt in saxaque figunt,
Ut sacri tumulo cineres essent sine digno,
Christus, qui proprios patitur non perdere sanctos
[Col. 1100C] Praedari modicum capitis vel forte capillum,
Non tulit in lympha testem remanere fidelem,
Illi sed dignum providit rite locellum
Qui sancti tumulo servaret membra sacrata.
   Nam piscatores, lymphas remis resecantes,
Fluctivagosque greges variis laqueis capientes,
Littoris extrema viderunt corpus in ora,
Inter grandisonas agitari martyris undas.
Eminus hoc cautis cernentes nempe pupillis,
Illic vela dabant citius, corpusque levabant.
Nec jam personae noscunt formam venerandae,
Illita purpureo fuerant quia sanguine membra,
Et caput egregium jacuit procul amne revulsum.
Sed tamen hoc sapiunt, prompto quoque pectore credunt,
[Col. 1100D] Quod hic quisquis erat, Christi pro lege cadebat,
Illic hi soli quia damnantur capitali
Poena, qui, sacra tincti baptismatis unda,
Non metuunt crebro regis reprendere sacra.
   Cumque caput naciscentes, colloque locantes,
Pelagii faciem cognoverunt rutilantem,
130 Rumpunt in tales miseranti pectore voces:
Heu! jacet exanimis propriae spes unica gentis.
Atque decus patriae tumuli sine sordet honore,
Nonne satis multis scimus nos vendere seclis,
Semper sanctorum corpuscula passa virorum,
Quos capitis caedes monstraverat esse fideles?
Et quis laudabilis dubitet corpus fore testis,
Quod truncus misere capitis jacet absque decore!
   [Col. 1101A] Haec ubi dicta dabant, navi pia membra locabant,
Et citius versis remigabant denique velis
Famosae cunctis ad portam gentibus urbis.
Hic quoque subducta jam processere carina,
Et clam coenobium Christo petiere sacratum,
Intra non modicos urbis venerabile muros,
Portantes pretio vendendum denique magno
Exstincti testis funus venerabile terris.
Quod gaudens hymnis suscepit turba fidelis
Suavibus, exsequias celebrans de more sacratas,
Largiter et pretium nautis tribuit superauctum,
Ardescens sancti mercari corpus amandi.
Quo nam mercato, pretii non munere pauco,
Eligitur tellus membris locuples retinendis,
In qua suprema busto pompa reparato,
[Col. 1101B] Glebae sub cumulo conduntur fragmina sacra.
Quae mox stelligerae Regnator maximus aulae,
In tumulo signis jussit fulgere coruscis,
In coelis anima satis; ut, regnante beata,
Aequa gloriola regnarent mortua membra.
   Denique collectus cernens ex urbe popellus
Non pauco variis obsessos tempore morbis,
Mundatis illic foedis putredine membris,
Salvari gratis nulla mercede salutis,
Nam rudem meriti sanctum titubat fore tanti,
Illius ut causa fierent miracula tanta.
Tandem coenobii princeps, rectorque popelli;
Optima consilii tractans medicamina sani,
131 Sensit Celsithronum devota mente precandum,
Quo jam dignanter, solita pietate, patenter
[Col. 1101C] Detegeret dubio causae secreta remoto.
Quod mox personae sexus optant utriusque,
Parcius atque tribus sociatae sponte diebus,
Dulcibus instabant hymnis, precibus quoque sacris.
[Col. 1102A] His certe votis devota mente peractis.
Mitem mollitum Regem, sensere polorum
Esse suis preculis, studioso murmure fusis,
Nec non judicio dubiae pronum fore causae
Et cito fornacem cogunt fervere minacem
Ignibus appositis, toto conamine structis.
   Cumque focus gremio fureret fornacis in amplo,
Mox caput abscissum Christi sumpsere famelli,
Talia blandiloquis palpantes verbula linguis
Rex pie, sidereae dominator nobilis aulae,
Omnia judicio qui scis discernere justo,
Illius meritum sancti fac igne probari,
Et, si sit tantae fultus bonitatis honore,
Ejus ut ex meritis fierent haec dona salutis,
Frontis pelliculam facito non tangere flammam,
[Col. 1102B] Verticis illaesos omnes quoque redde capillos.
Sin vero meriti constet fortasse minoris,
Manda pro signo, saltim laedi cute summa,
Juxta naturam fragilis carnis perituram.
Talia dicentes, clarum caput igne probandum
Credunt flammivomis saltim surgentibus undis.
Et tandem, plenae spatium post unius horae,
Hoc ipsum rapidis extollunt denique flammis,
Lustrantes oculis damnum ferret ne caloris,
Quod jam splendidius puro radiaverat auro,
Expers odoris penitus, tantique caloris.
Hinc, sursum versis, laudavit turba fidelis,
Vultibus, Altithronum modulanti carmine Christum.
Qui toties tantis fecit splendescere signis
Fragmina constantis, pro sese mortua, testis.
[Col. 1102C] 132 Haec et mauseolo digne condens venerando,
Digno percerte supplex veneratur honore,
Finetenus merito vulgo bene credula noti
Coelitus atque dati semper gavisa patroni.




[Col. 1101]
LAPSUS ET CONVERSIO THEOPHILI VICEDOMINI.





ARGUMENTUM.

Theophilus, adolescens singularis indolis et ingenii, in Sicilia [leg. Cilicia] avo suo, episcopo, commendatur, qui illum archidiaconum (qui oculus episcopi in canonibus, hic vicedominus vocatur) creatur. Avo defuncto, plebs illi episcopatum offert. Ille coram metropolitano abdicat. Alter electus, qui eum ab archidiaconatus officio deposuit. Ille, se videns spretum et abjectum, Hebraeum pro officio priori consequendo consulit. Ille diabolum evocat, et seipsum ei devovit, et officio restituitur. Tandem poenitentia ductus, auxilium gloriosae virginis Mariae imploravit. Cujus tandem intercessionibus datum diabolo chirographum recuperavit, seipsumque totum sanctimoniae vitae devovit.



INCIPIT HISTORIA.
[Col. 1101]

   [Col. 1101D] Postquam lux fidei, crescens per climata mundi,
Siciliam tenebris errorum solvit ab atris,
Vir satis illustris nutritur partibus illis,
Nobilitate potens, meriti splendore refulgens;
Hicce Theophilus fuerat de nomine dictus,
Puri sacrata tinctus baptismatis unda.
[Col. 1102D] Quem devota patrum divinis cura suorum
Obsequiis igitur primis signavit ab annis,
Atque, sui dulcem pie sollicitando nepotem,
Cuidam pontifici credidit nimium sapienti,
Quo nutriret eum studio florente docendum,
Ipsius ingenium mentisque rigaret agellum,
[Col. 1103A] 133 De sophiae rivis, septeno fonte manantis.
   Cumque pio satis exhausti puero foret ipsi,
Digno confestim provectus honore, gradatim
Perveniebat ad officium sibimet satis aptum,
Quod lingua vulgi scimus dictum vice-domni.
Hac igitur tanti pompa splendoris adepta,
Pontifici se subjectum cleroque modestum
Praebuit, atque pium populo, cunctisque benignum,
Commissoque gregi studio praeerat vigilanti.
Maxime sed Christi minimis miserisque pupillis
Ac castis viduis, nec non cunctis peregrinis,
Vestes et victum dextra tribuit bene larga,
Hospitiumque vagis nunquam claudebat egenis.
Hinc igitur consors omnis devotio plebis
Affectu tenero cordis pendebat in illo,
[Col. 1103B] Ipsum seu dulcem venerantur amando parentem.
   Interea vir summorum praesul meritorum
Coelitus acceptum direxit ad aethera flatum.
Quo nam defuncto, gremio terraeque locato,
Consensu plebs clamabat concorditer omnis,
Respondens cleri votis, eadem cupientis,
Hunc fore praecipuis aptum meritis vicedomnum
Ut culmen sedis captaret pontificalis,
Summi pontificis curamque teneret ovilis.
Hoc quoque persuadere suo metropolitano
Pontifici scriptis festinabant cito missis,
Cujus judicio statui pastor sapienti
Debuit ecclesiae tali condignus honore.
   Qui, bonitate viri comperta namque benigni,
Se completurum promisit velle precantum,
[Col. 1103C] Et venisse virum jussit maturius ipsum,
Affectu populi tanto quem sensit amari.
Ille sed exsecrans talem constanter honorem,
Praesulis imperio parere, negat, veniendo,
Donec invitus trahitur, turbis glomeratur.
Et, cum pontificis praesentaretur ocellis,
134 Stratus adusque solum, voces spargebat in altum,
Infectum vitiis sese dicens, fore multis
Non aptum sancto Christi populo dominari,
   His igitur querulis iterata voce profusis
Antistes summus cessit postremo coactus,
Huncque Deus, talis qui fastidivit honoris,
Injunctae vacuum curae concessit abire,
Constituens alium, rectoris nomine dignum,
Qui nam, paucorum post intervalla dierum,
[Col. 1103D] Quorumdam blandis clam seductus suadelis,
Subjectis alium cito praeposuit vicedomnum,
Atque Theophilum, summis meritis venerandum,
Movit ab officio, multos quo fungitur annos.
Istic sed, fragilis tolerans patienter honoris
Damnum, tristitiam pellit de pectore cunctam,
Gaudebatque satis sese jam posse vacare
Tanto liberius studio Christi famulatus,
Quanto curarum securus erat variarum.
   Hujus mox mentem detestatur patientem
Totius humani generis saevissimus hostis,
Et, qua primates decepit fraude parentes,
Hac hujusce viri pulsat penetralia justi,
Adducens ejus fragili saepissime menti
[Col. 1104A] Blanda potestatis delectamenta prioris,
Despectusque gravem facti nuperrime sortem.
Nec laqueos harum retraxerat insidiarum,
Donec captivum Christi duxit sibi servum.
Nec mora, vir fortis, vita meritisque celebris,
Mentis virtutem demens abjecerat omnem,
Nec tentamentis studuit restare nefandis,
Sed victus cessit, mentisque dolore tabescit,
Quique prius plebi sprevit princeps dominari,
Affectat juris pompas nunc inferioris.
Tandem, seductus caecato corde misellus,
Quemdam perversum petiit festinus Hebraeum,
Qui magica plures decepit fraude fideles,
135 Prolambensque suas, prostrato corpore, plantas,
Ipsius auxilium flagitat lacrymando nefandum.
[Col. 1104B] Qui, super errantis lapsus gaudendo, malignus,
Nocte procul dubio jussit venisse futura,
Promittens promptam despectus esse medelam,
Si parendo suis vellet tantum suadelis
Sub ditione sui posthaec habitare magistris.
   His hic infelix monitis captus male blandis,
Daemonis obsequio saevi gestit religari,
Quo sic umbratilis munus meruisset honoris,
Quem nec signatum signo sanctae crucis almo,
Sed mage daemonicis confidentem suadelis,
Ocius ille magus secum duxit maledictus
Trans urbem, sub nocturnis secreto tenebris,
Intulit inque locum multo phantasmate plenum,
In quo tartarei steterant in veste coloni
Alba, candelas plures manibus retinentes.
[Col. 1104C] Inter quos medius princeps residebat iniquus,
Qui rex est mortis, proles quoque perditionis,
Suadens damnandis astuta fraude ministris,
Impigre cunctis praetendere calliditatis
Assuetae, laqueos omnes captare paratos.
   Et magnus errantem, damnumque sui cupientem,
Mox ad concilium perducebat scelerosum,
Prostratusque sui plantis extemplo magistri,
Monstravit verbo causam, qua venerat illo,
Cui daemon saevus contra sic denique fatus:
Dic, ait, auxilii possim quid ferre fideli
Ablutoque viro Christi baptismatis unda?
Si meus esse cupit, scriptis Christumque negabit,
Illiusque puellarem pariter Genitricem,
Per cujus partum patior nimium grave damnum,
[Col. 1104D] Illum continuo virtute mea relevabo,
Atque decus talis praestabo patenter honoris,
Praesul ut ipse suis non contradicere jussis
Apponat, cernens omnes illi famulantes,
136 Qui nunc despectum spernunt venerarier ipsum.
   His eam blanditiis anguinae calliditatis
Iste miser verbo non contradixerat ullo,
Sed fieri gestit, quae perversus draco suasit,
Proditor atque totum dederat se perditioni.
Sponte dedit proprii chartam scribens detrimenti
In qua spirituum testatur velle nigrorum
Esse sub aeternis sociis per saecula poenis.
Hoc ubi perfecit, passim phantasma recessit,
Ipseque cum pravo gaudendo redibat amico.
   [Col. 1105A] Pacta namque die, praesul praecepit adesse
Cleri primates, plebis pariterque priores,
Atque Theophilum, cunctis astantibus illis,
Adductum, verbis nimium blanditur amicis,
Ipsius subdens hilari vultu ditioni,
Deflevitque piis sese peccasse lamentis
Abjecisse virum praesumebat quia sanctum.
Ast hic, e subitis tanti laetatus honoris
Donis, plus aequo tollit se mente superba,
Jactanter subjectorum cuneos populorum
Ipsius obsequiis cogens succumbere duris,
Et, spreto penitus patriae coelestis honore,
Terrestris tantum pompae versantur amore.
Cumque diu vacuis inhiaret namque lucellis,
Atque, monente mago, nunquam cessavit iniquo,
[Col. 1105B] Saevo multiplices Satanae persolvere grates,
Ex cujus largis, credidit, solummodo donis
Accessisse quidem tantam sibi prosperitatem.
Tandem coelestis pietas immensa parentis,
Qui nunquam cupit interitum mortemque reorum,
Sed mage conversis laetam concedere vitam,
Condoluit, facti meritum periisse benigni,
Quo quondam stabili fulsit celeberrimus orbi.
Isthaec, sollicitans omnes clementer egentes,
Moreque divino, pietas eadem veneranda
Concutit errantem digna formidine mentem.
   137 Nec mora, compunctus summo moerore misellus,
Praeponit pavitans oculis saepissime cordis,
Quanta, negando Deum, meruit tormenta per aevum,
Et, quibus in poenis jungi debebat Averni.
[Col. 1105C] Haec quoque tractando secum moerore supremo,
Talia continuis fertur dixisse lamentis:
Heu mihimet misero, cunctis probris vitiato!
Vae mihi damnando, proprii pro crimine voti,
Qui Patris summi Prolem per scripta negavi,
Divinaeque simul dulcem Prolis genitricem!
Eheu, quam saevis tradar per saecula poenis,
Et quam continuis claudar sine fine tenebris,
Qui miser elegi subdi Satanae ditioni,
Atque tenebricolis erebi sublimine jungi
Mundanae pompae vano seductus amore!
Quid dicturus ero, nimium peccator, in illo
Tempore judicii sancti Spiritus metuendi,
Quando factorum mercedem quisque suorum
Accipiat, dignam satis aequa lance libratam,
[Col. 1105D] Pro diversorum qualitate quidem meritorum?
Vel, quis forte mei tunc apponet misereri,
Cum vix pro meritis justus salvatur opimis?
Nam Christi Genitrix, coelique potens dominatrix,
Flaminis atque sacri templum sine sorde coruscum,
Haec eadem virgo, partus post gaudia casta,
Quae retro conversis fuerat mitissima cunctis,
Atque sui dulcem nunquam tardat pietatem,
Sola mihi veniae potis est medicamina ferre,
Si pro me proprium dignatur poscere Natum.
Sed, si pollutis illam rogitare labellis
Coepero, bacchanti nuper quam corde negavi,
Me vereor flammis coelo consumier actis,
Ferre meum facinus quia non patitur grave mundus.
[Col. 1106A] Attamen, instantis causa cogente doloris,
Ejusdem celerem supplex quaero pietatem
Quo clemens animam precibus salvet perituram.
138 Haec secum querulis nimium dicebat amaris,
Et, secli curis citius de corde repulsis,
Impiger ad templum properat, sub honore dicatum
Virginis intactae, matrisque Dei venerandae,
Octies et spatium transegit quinque dierum,
Illic contrito deflens sua corde piacla,
Denegat atque sibi, lacrymis satiatus amaris,
Omnia cultorum delectamenta ciborum,
Scilicet et requiem somni saepissime dulcem.
Pervigil in sacris summo conamine votis,
Tali percerte corpus frangendo labore,
Purgavit lacrymis animae maculas vitiatae.
   [Col. 1106B] His bene perfectis, nimium cum lassus in horis
Nocturnis, molli declinat membra quieti,
Astitit in somnis illi castissima Regis
Aeterni Genitrix, eadem mundi dominatrix,
Scilicet auxilium, spes solamenque paratum,
Ejus praesidium devota mente precantum,
Talibus et verbis terrebat corda paventis:
   O vir, cur nostri vigilas ad limina templi
Vel, cur posse mei celerem temet pietatem
Praesumis sperare, meum qui denique Natum,
Me matremque sui, perverso corde negasti?
Dic, rogo, queis oculis possim mis cernere Prolis
Divinae vultum, coelesti luce coruscum,
Quove modo solio praesens astare tremendo
Ejus praesumo? tibimet veniam rogitando.
[Col. 1106C] Ast omnes culpas, in me fortasse patratas,
Affectu mentis tibi mox indulgeo gratis,
Omne genus nimium quia diligo Christicolarum.
Illos praecipue tenero sed mentis amore
Diligo, consolor, propriis amplector et ulnis,
Quos exorantes, crebris hymnisque vacantes,
Invigilare meo cerno saepissime templo.
Materni sed vis fortis me cogit amoris,
Hinc magis erga te nimio fervescere zelo.
139 Quod praesumpsisti tradendus perditioni,
Blasphemando mei sanctum contemnere Natum,
Qui Deus aeternus, de Patre Deo generatus,
Retro principii primordia cana sereni,
Ex me dignatus sumpsit sub tempore corpus,
Quod dedit humanae morti nationis amore.
   [Col. 1106D] Talia dicenti castae Christi Genitrici
Vir moerens animo, contra sic fatur amaro:
O mea domna, scio, nimiumque tabesco sciendo,
Plus justo quia deliqui, spe captus inani
Commisi cunctis facinus majus quoque poenis,
Despiciendo Deum, de te sine sorde profusum.
Hinc non sum dignus veniae conquirere munus.
Sed tamen exemplum nobis tribuere salutis
Sperandae, multivario qui crimine lapsi,
Post lapsum scelerum veniam meruere suorum.
Nonne Ninivitae mitem Christi pietatem,
Sese condignis cruciantes namque lamentis,
Invenere trium post intervalla dierum?
Nonne David, propheta Dei, princeps quoque regni
[Col. 1107A] Judaici, plebem Domini qui rexit herilem,
Illicito nuptae subito praeventus amore,
Non timet, insidiis circumveniendo dolosis,
Insontem vita fraudare virum sine causa,
Complexus charae licito quo posset habere?
Sed, postquam, vatis perterritus advenientis
Admonitu, culpas didicit deflere gemellas,
Delevit lacrymis tacite maculas cito cordis,
Suscepit rursum prophetiae quoque donum.
Quid referam Petrum, Christo testante, beatum!
Qui post, quamvis solvendi, pariterque ligandi,
Nec non stelligerae claves acceperat aulae,
Pro fidei rectae satis expressa ratione,
Detestando, Deum sese cognoscere Christum
Renuit, ancillae vocem metuendo nefandae,
[Col. 1107B] Nec semel, aut binis vicibus, sed denique ternis,
140 Ceu nunquam visum, charum negat atque magistrum.
Sed, quia condigne lapsum deflevit ab ore
Peccatum, veniae meruit medicamen opimae,
Scilicet atque gregi jussus praeesse fideli,
Princeps Ecclesiae pastor fit jure sacratae.
Talibus ac tantis, aliis multisque figuris
Admonitus, similem me, sperabam, pietatem
A Christo citius per te conquirere posse.
   Cui vultu blando dicebat sancta Maria,
Tristem mellifluae refovens dulcedine linguae:
Si te commissum turbat facinusque nefandum,
Condecet ut cordis consensu confitearis
Hoc, quod mendaci demens sermone negasti,
[Col. 1107C] Ipsum, quem peperi, Patris Natum fore summi,
Qui judex orbem veniet renovare per ignem
Et post haec tandem pro te praesumo rogare.
Ille quidem, rursus lacrymans, infit vicedomnus:
O dilecta Dei genitrix sanctissima Christi,
Quae miti refoves cunctos pietate fideles,
Quo pacto? quo jure quidem contingere tandem
Altithroni nomen sanctum, venerabile, magnum,
Infelix ego pollutis praesumo labellis,
Qui Christum, baptisma, crucem Christi, quoque matrem
Te castam, scriptis blasphemavi male pictis
Cunctaque coelestis pia sacramenta salutis?
   His miserans querulis inventrix virginitatis
Aiebat blandis iterum clementius orsis:
[Col. 1107D] Quamvis si gravibus vitiis nimium maculatus,
Attamen, ut monui, Dominum non sperne fateri,
Et, quia factus homo, nostri solummodo causa,
Ut spem conversis veniae praeberet habendae.
   Nunc isthaec demum, monitis parendo jubentis,
Cum lacrymis tales spargebat ad aethera voces.
Hunc supplex veneror, laudo, complector, adoro,
Ex Patre coelesti, Christum, sine tempore natum,
Temporibus nostris missum de sede Parentis.
141 Ut de te casta, nec non de Flamine sancto,
Indueret fragilis nostrae velamina carnis,
Huncque Deum verum. nec non hominem fore plenum,
Non dubito, nostri causa qui pertulit ergo,
[Col. 1108A] Opprobriis tangi, colaphis, alapis quoque caedi,
Sacraque pulsari crebris sua terga flagellis,
Atque sputis rutili speciem vultus maculari.
Cumque, coronatus spinis, et felle potatus,
Quae sacra praedixit scriptura, per omne replevit,
Postremo sacris expassis in cruce palmis,
Ceu pastor verus, bonitatis honore decorus,
Pro nobis animam moriens ponebat amandam,
Atque sepulcralem dignans suscepit honorem.
Hinc, inferna petens, erebi quoque claustra resolvens
Mortem destruxit, mortis patremque ligavit,
Tartareoque suos traxit de carcere justos,
Ac sic non parva victor comitante caterva
Ad superos rediit, proprium corpusque resumit,
[Col. 1108B] Quod fuit in busto clausum sub marmore magno.
Tertia quem vivum vidit lux omne per aevum,
Discipulique sui crebro videre beati,
Ipsum nunc convescentem, nunc ergo loquentem
Illis de regno dulci sermone futuro.
Post haec, attonitis oculis cernentibus ipsis,
Ipsam quam sumpsit carnem super astra libravit,
In qua judicium veniet celebrare futurum,
Proque suis meritis reddet bona vel mala cunctis.
Haec ita credentem, cordisque fide retinentem,
Atque tui deposcentem solitam pietatem,
Commendo me, Virgo tuo sanctissima Nato,
Impetraque tuo veniam famulo sceleroso.
   Haec ubi continuis deflevit verba querelis,
Sancta Dei Genitrix, eademque potens dominatrix
[Col. 1108C] Coelorum, verbis respondens, inquit, amicis:
Propter mysterium sacri baptismatis almum,
Et propter ducem charae mis prolis amorem,
142 Cujus te pretio sacri, scio, sanguinis ample
Emptum, pro mundo qui fusus erat perituro,
Procedens sacris advolvor sedula plantis,
Ejus, quem genui, cunctorum judicis aequi,
Nec parcam preculis studio certante profusis,
Donec ipsius mitem cogo pietatem,
Ut tibi parcendo dimittat tanta piacla.
His dictis, subito discessit virgo sacrata,
Quod suscepisti credentis more popelli,
Linquens promissi misero solamina sani.
   Certe post triduum rursus veniebat ad illum
In visu, veniae munus reserans reparatae,
[Col. 1108D] Et vultu laeto deprompsit talia verba:
En tis vir domini, tristis compunctio cordis
Est accepta Deo Patrique Prolique perenni,
Atque tuae lacrymae scelerum veniam meruere.
Sed nec tartareis poenis unquam capieris,
Si post haec perstare cupis sine fraude fidelis.
Ipse quidem contra mox dicebat prece blanda:
Certe servabo sacrae fidei documenta,
Nec post haec ultra male transgrediar negligendo
Quidquam de vestris, mea domna, piissima jussis,
Te quia post Dominum solam conferre medelam
Spero, quo poenis pabulum, non tartara, mavis.
Sed non est mirum, per te me jam fore salvum,
Perquam de veteris letali crimine matris,
[Col. 1109A] Omnem, dante Deo, mundum patet esse solutum,
Et quis, te poscens spe non dubiaque requirens,
Desertus fuerat, vel confusus remeabat.
Hinc ego, criminibus sat supremis vitiatus,
Suppliciter fontem devota mente perennem,
Alma Dei genitrix, exoro tuae pietatis,
Ut facias chartae litteras extemplo nefandae,
Queis me subjunxi vastatoris ditioni,
Ejus de manibus miserum me sumere rursum,
Hinc animam formido meam quia forte misellam
143 Tempore judicii multo discrimine laedi,
Si nunc praedoni non est abstracta feroci.
   His dictis, oculis iterum vigilabat apertis,
Et, se prosternens precibus, crebro quoque deflens,
Jejunando trium cursus agit ergo dierum
[Col. 1109B] Post haec e somno consurrexit mane summo,
Invenit positam supra sua pectora chartam.
Qua visa membris mox contremuit resolutis,
Et grates Christo cordis reddebat ab imo,
Atque puellari pariter Christi genitrici.
   Post haec namque die sacra feliciter orta,
Quae trahit a Domino nomen venerabile summo,
Intrat in ecclesiam, populis ex more repletam,
In qua tunc, inter sacrae solemnia missae,
Astantes evangelicis praesul docet orsis,
Et, coram cunctis sacram prostratus ad aram,
Ejusdem quoque pontificis dans oscula plantis,
Voce palam clara narravit ab ordine cuncta
Quae vel mortiferis egit victus suadelis,
[Col. 1109C] Vel quae perpetua meruit poscente puella.
Haec ubi composita plene retulit ratione,
Antistes, facti tactus terrore stupendi,
Intonat his verbis mirantis voce profusis
   Cuncti gaudentes huc jam properate fideles,
Et, pia facta Dei laudantes mente fideli,
Credite jam Dominum, propria pietate benignum,
In letho delectari nunquam scelerosi,
Sed plus conversis vitam dare velle futuram.
Eia, dilecti fratres, intendite cuncti,
Quam pie precantes Dominus tollerat bonus omnes,
Quos scit converti, post tristia facta piacli.
Quis non miretur, quis non supplex veneretur
Laudandam multam dulcis Christi pietatem,
Illum quaerentes semper qua sublevat omnes?
[Col. 1109D] Qui jam criminibus miserans parcebat et hujus,
Ipsius illustris precibus, sanctaeque parentis,
[Col. 1110A] 144 Per quam naturae perit maledictio nostrae,
Et per quam mundo venit benedictio cuncto.
Hinc memor esto, Dei Genitrix sanctissima, nostri,
Qui te mente, fide, voto laudamus et ore,
Quo pius ipse gregem pastor servare fidelem
Dignetur, veteris depulsa fraude draconis.
At nos exiles, nulla virtute potentes,
Te semper regis mater non tacta perennis,
Ac de te genitum Regem Dominumque polorum,
Efferimus crebris, conclamantes simul odis,
Peccato noster moriens periit quia frater,
Sed, postquam periit, per te, sacra Virgo, revixit.
   His dictis, chartam comburebat maledictam,
Et mox mysterium missae peragit studiose.
Hoc ubi complevit, miro splendore refulsit,
[Col. 1110B] Instar surgentis Phoebi, facies vice domni,
Quo mentis splendor lucens, animae quoque candor,
Ejus per faciem monstraretur rutilantem.
Hinc astans populus, nimia formidine tactus,
Altithrono grates coepit resonare tonantes,
Cui placuit monstrare viri meritum venerandi.
Ipse quidem, sacrum repetens extemplo locellum,
In quo coelestis donum meruit pietatis
Frangi vi adversa fragilis valetudine carnis,
Per spatiumque trium morbo crescente dierum,
Exemptus corruptibilis de carcere carnis,
Spiritus, aetheream plaudens ascendit ad aulam.
Auxilio sanctae fultus dominaeque Mariae.
Scilicet exstinctum corpus, nisu populorum,
Ipso rite loco tumulatur honore supremo,
[Col. 1110C] In quo nactus erat veniam, quam flendo rogabat.
   Talis erat desperati nec non scelerosi
Finis, qui proprium didicit deflere reatum,
Et se condignis studuit punire lamentis.
Hinc laus et virtus Christo per saecula cuncta,
Humani veterem generis qui straverat hostem,
145 Plasma suae dextrae rapiens serpentis ab ore,
Ipsius et dulci constet lux alma parenti,
Quae pie solamen misero jam contulit, Amen.
Unicus Altithroni Genitus retro tempora mundi,
Qui, miserans hominis, descendit ab arce Parentis,
Et carnis veram sumpsit de virgine formam,
Virginis ut justum primae sedaret amarum,
Consecret appositae nobis pia fercula mensae,
[Col. 1110D] Has faciendo dapes gustantibus esse salubres.
Quod sumus, et, quod gustamus, vel, quicquid agamus
Dextera Factoris benedicat cuncta regentis!




[Col. 1109]
HISTORIA DE CONVERSIONE DESPERATI ADOLESCENTIS SERVI Proterii PER SANCTUM BASILIUM. Offert Hrotsuitha librum Gerbergae abbatissae suae.



En tibi versiculos Gerberg fero domna novellos
   Jungens praescriptis carmina carminulis.
[Col. 1111] Qualiter et veniam meruit scelerosus amandam,
   Congaudens modulis succino dactylicis.
Spernere quos noli, nimium cum sint vitiosi,
   Sed lauda miti pectore facta Dei.



PRAEFATIO IN PROTERIUM.
[Col. 1111]

[Col. 1111A] Qui velit exemplum veniae comprendere certum,
Nec non larga Dei pietatis munera magni,
Pectore versiculos submisso perlegat istos,
Nec fragilem vilis sexum spernat mulieris,
Quae fragili modulos calamo cantaverat istos;
[Col. 1112A] Sed mage coelestem Christi laudet pietatem,
Qui non vult digna peccantes perdere poena,
Sed plus perpetuae conversos reddere vitae.
Gaudens gaudebit, quod, verum stare, probabit,
Quisquis praesentem perscrutatur rationem.





ARGUMENTUM
[Col. 1111]

146 Erat vir quidam nobilis, Proterius nomine, Caesariensis civitate, in Asia Minori, attissimus. Is filiam speciosam et unicam habuit, quam castitati devovit. Erat illi servus delicatus, qui, amore puellae correptus, Magum adibat, super connubio puellae consulens. Is respondit se velle puellae animum implere, et amore suo insanam reddere, si se suamque animam diabolo devoveret. Annuit servus, datoque chirographo daemoni, puella potitur, nuptiae celebrantur. Postea autem quam puella comperit illum diis manibus devotum, matrimonii divortium petit, in ecclesiam ducit, et a sancto Basilio chirographus a daemone repetitur, ille fidei Christianae et Ecclesiae restituitur.



SEQUITUR HISTORIA.
[Col. 1111]

   [Col. 1111B] Tempore, Basilius quo, vir virtutibus almus,
Rexerat Ecclesiam justo moderamine sanctam,
Sedem rectoris sortitus Caesariensis,
Vir satis illustris degebat partibus illis,
Nomine Proterius, comes plebi venerandus,
Nobilitate potens, opibus rerum quoque pollens.
Unica feminei sexus proles fuit illi,
Nec alius substantiolae mansit sibi magnae
Heres, quam certe tenero dilexit amore
Affectuque pio, nec non pietate paterna
Optans, plus animam natae, nunquam morituram,
Ornari gemmis perfectae virginitatis,
Quam corpus pompa mundi mortale caduca.
Curavit sacris ipsam sociare puellis,
Quae, consignatae Christo velamine sacro,
[Col. 1111C] Coenobii claustris pariter servantur in artis.
   Doctor sed scelerum, qui decepit protoplastum,
Detestando viri votum laudabile justi,
Ipsius proprium fecit fervescere servum
In supra dictae dementer amore puellae.
Qui nimis infelix, spiculis perfossus amoris,
Quo magis ardescit, tanto plus corde calescit.
Indignum se conjugio meminit quia tanto,
147 Nec audet nudare novum cordis cruciatum.
Tandem namque magum quaerens invenerat unum,
Secretum cui moestitiae monstravit amarae,
Promittens illi non parvi dona lucelli,
Si teneram prolis mentem proprii senioris
Ejus servili jam conglutinasset amori,
Cui mox perversus fraudis dicebat amicus.
[Col. 1111D] Nam fateor tantae non me valetudinis esse,
[Col. 1112B] Ut servo propriae jungam consortia domnae.
Sed, si rite meo satagis parere magistro,
Qui princeps aeternarum constat tenebrarum,
Ipse potest certe complere tuum cito velle,
Si post haec Christi numen non vis venerari.
Cui male caecatus bacchanti corde misellus
Se consensurum monitis promiserat istis.
Tunc magus iste suo mandat scribenda ministro
Princeps inferni, regnator magne profundi,
Concede ergo tuos semper tentare ministros,
Si possint aliquos, fontis baptismate lotos,
Assignare tibi, subtractos de grege Christi,
Ut, quae te sequitur, semper pars multiplicetur.
Hinc tibi namque virum misi gaudens satis istum,
Ejus propositum, quo, mox complendo secretum,
[Col. 1112C] Ipsum discipulum facias tibi rite futurum.
Hanc, ita perscriptam, misero dederat quoque chartam,
Supra gentilis tumulum, sub tempore noctis,
Stans, erebi domino supplex, dicens, dabis illam.
Quapropter, domini natae complexibus uti
Si cupias, licito Christum prius ore negato.
Quod mox praeceptum mente amplectens male suasum,
Gaudens tendebat, qua se magus ire jubebat,
Auxilium veteris supplex orando draconis,
Interitum praebere suis qui tentat amicis.
Nec mora, tartarei cursim venere ministri,
Errantemque satis laeti duxere maligni
Mox ad concilium cludere tenebricolarum,
148 Illic inventor sceleris, cunctae quoque fraudis,
[Col. 1112D] Damnandus damnandarum princeps legionum,
[Col. 1113A] Consedit medius, corvino milite septus,
Tendens incautis laqueos clam calliditatis,
Nec non insidias evolvens ante repertas,
Inquirit, scelerum faceret quid quisque suorum.
   Scilicet, ut litteras perscrutatur sibi missas,
Utitur his verbis, frendens velut ira leonis,
Perterrendo virum saeva ratione misellum:
Nunquam Christicolae permansistis mihi fidi
Sed mox ut vestrum complevi velle jucundum,
Protinus ad vestrum fugistis denuo Christum,
Me detestando penitus post munera tanta,
Credentes talis certe Christum pietatis,
Ut veniam nulli vellet tardare petenti
Reddere, conversum respuit nec post scelus ullum,
Christicolisque datum Christi baptisma sacratum.
[Col. 1113B] Scilicet, et mecum te velle, fatere, per aevum
Poenis inferni permansuris cruciari.
Hincque tuis manibus scriptam mihi porrige chartam.
Ostendam citius quantum possit mea virtus.
   His mox infelix servus monitis male captus,
Scribebat proprium ridenti pectore damnum,
Interitusque sui causam tetro dedit hosti.
Qui mox, damnando nimium gaudens super illo,
Laeto tartareos emisit corde ministros,
Virginis ut miserae mentem facerent in amore
Incesto, proprii citius fervescere servi.
   Et mens blanditiis fragilis pulsatur amoris.
Exclamat subito magna de stirpe creata,
Optans praestari sibimet consortia servi,
Atque patri proprio perfudit talia verba:
[Col. 1113C] Jam miserere tuae, genitor dulcissime, natae,
Et citius meme juveni, quem diligo, trade,
Ne moriar tristis, languens per taedia cordis.
His pater auditis, lacrymis dicebat amaris:
149 Heu! heu! quid pateris, veluti spes unica patris?
Dic, rogo, quis verbis te decepit male blandis?
Vel, quis blanditiis circumvenit simulatis?
Nonne, tibi patriam reddi cupiendo supernam?
Sponso coelesti Christo te denique vovi,
Hunc casta solum coleres quo mente per aevum,
Illius et laudes cum coelicolis resonares,
Addita virgineis, mortis post vincula, turmis?
Et tu lascivo fervescis amore famelli!
[Col. 1113D] At nunc submissa, soboles mea, voce rogabo,
Finem stultitiae pergas ut reddere tantae,
Ne genus omne tuum male confundas generosum,
Si tamen incepto tentas durare maligno
Turpiter absque mora paries, dulcissima proles.
   Quae nam, consilium penitus spernendo paternum,
Vultu mordaci proprio dicit genitori:
Si complere meum tardabis denique votum,
Comperies, claram citius prolem morituram.
Tunc senior, non sponte, minis devictus amaris,
Tradiderat sobolis servo consortia dulcis
Condonans substantiolam pariter pretiosam
Ipsis, hinc animo natae dicebat amaro
Infelix non felicis tu nata parentis,
Tu decus atque dolor matris temet parientis,
[Col. 1114A] Totius et nostri generis confusio turpis,
Congaudes jam nunc servo misere tibi caro,
Et post aeternis poenis moerens capieris
   Tali conjugio, Satanae cum fraude peracto,
Condoluit Christus, mundi Salvator amandus,
Quos pius effusa salvavit sanguinis unda,
Hostis subdiri vinclis captos retineri,
Et placet auxilium lapsis praestare benignum.
Scilicet erranti mox narratur mulieri
Quod non catholicus fuerit conjux miser ejus,
Nec limen templi vellet pede tangere sancti,
Se quia serpentis juri tradebat avari,
150 Sacra negans sectae fidei, nomen quoque Christi.
   Quae, se deceptam cognoscens esse misellam,
[Col. 1114B] Auribus intentis ut sensit verba loquentis,
In terram cecidit, membris tremefacta solutis,
Eruit et proprios summo de vertice pilos,
Nec non verberibus pulsavit sedulo pectus,
Cum lacrymis tales spargens super aethera voces:
Quisquis praedulces non vult audire parentes,
Nunquam salvatur, quod in hac ratione probatur.
Heu! heu! splendorem diei cur nata recepi,
Vel, cur continuo non sum concessa sepulcro,
Infelix foveam caderem ne mortis in atram!
   Haec dum tristitia dicebat continuata,
Conjux illius subito venit scelerosus,
Et de se falsas juravit res fore dictas.
Quae mox constanti respondet voce neganti
Si reus ingentis culpae jam denique non sis,
[Col. 1114C] Laetus ad ecclesiam mecum cras pergito sacram
Illic et sanctae celebrans solemnia missae.
Qua mox devictus justa ratione misellus,
Causam commissi narravit namque piacli.
Illaque, mollitiem jam deponens muliebrem,
Et sumens vires prudenti corde viriles,
Mox ad Basilium currebat namque beatum,
Nec non vestigiis coram prostrata sacratis,
Utitur his verbis, turbato pectore fusis:
   Sancte Dei, clemens nobis succurre misellis,
Et trahe de tetris saevi nos faucibus hostis,
Qui nostras fragiles jactat se perdere mentes.
Cumque modum culpae denudavit sibi tantae,
Vertitur ad servum praesul Domini scelerosum,
[Col. 1114D] Accepit verbis illum rogitare benignis,
Post scelus ad Christum vellet si vertere sensum.
Qui, se salvari desperans, dixerat illi,
Si posset fieri, voluissem mente libenti,
Sed restat menti sceleris res facta volenti
151 Me quia per litteras hosti dederam male scriptas,
Et nomen Christi caecato corde negavi.
   Ad quem vir Domini: Curam tibi fingere noli,
Ceu tibi sit veniae penitus spes dempta petendae.
Unicus ergo Patris, judex mitissimus orbis,
Ad se conversum qui nunquam respuit ullum,
Si defles culpam, gaudet praestare medelam;
Hinc jam mortiferum peccati linque profundum,
Nec non ad certum pietatis confuge portum,
[Col. 1115A] Ad se tendentes qui salvos suscipit omnes.
His igitur miserum monitis correxit homullum,
Nec non sponte sua nigro conclusit in antro,
Illic ut sordes licito defleret enormes
   ost tres ergo dies iterum veniebat ad illum,
Inquirens talem si posset ferre laborem?
Qui, lassus nimium, verbis responderat istis:
Poenas spirituum patior vix namque nigrorum,
Me quia continuis attrectant namque flagellis,
Atque petunt jaculis lapidum saepissime duris,
Insuper opprobriis opponunt semper amaris,
Quod non invitus pridem, sed gratis, adirem
Illos, ipsorum sine vi me dans ditioni.
Tunc animae medicus languescentis, bene doctus,
Lassatum refici jussit, statimque recessit.
[Col. 1115B] Post tempus parvum veniebat denique rursum,
Quaerens obscuro quid tunc pateretur in antro?
Qui dixit: Certe melius valeo, Pater alme,
Longius horribiles tantum quia sentio voces.
Hinc praesul, laetus secreto pectore factus,
Egreditur, juxta morem faciendo priorem.
Tandem post spatium veniens quadraginta dierum,
In queis peccatum lapsus deflevit amarum,
Invenit laetum, quem credebat fore moestum.
Et, cum laetitiam miraretur sibi charam,
Peccator, lacrymis jam mundatus bene largis
Ut certus veniae, sancto dicebat, amandae:
152 Spero quidem, per te me salvari, Pater alme,
In somnis quia te vidi luctamen inire
Pro me cum saevo nec non serpente maligno,
[Col. 1115C] Quem tu vicisti subito virtute superna.
   Auribus intentis ut sensit verba loquentis
Antistes, laudem Christi cecinit pietati,
Extraxitque loco captivi membra nigello,
Et loca in propria noctis sub tempore cella,
Quae fuit ecclesiae lateri conjuncta sacratae,
Illic et plebem jussit coire fidelem,
[Col. 1116A] Ut pariter preculis pernoctarent studiosis,
Quo bonus errantem, per consuetam pietatem,
Pastor ovem turmis proprii junxisset ovilis.
Ortus cumque nigras noctis sol expulit umbras,
Dextra praedicti comprensa, praesul, homulli,
Intrat in ecclesiam, secum quoque duxerat ipsum.
   Ut limen sacris tetigit venerabile plantis,
Adfuit insidiis latitans clam daemon amaris,
Attraxitque virum magna vi denique sursum,
Illius arrepta secreta fraude sinistra,
Ad quem Basilius, forti mandamine functus:
   Improbe fur, Regis facturam redde perennis,
Et furto captam victus cito desere praedam.
Cui mox communis cunctorum dixerat hostis,
Perversis vacuas implens latratibus auras:
[Col. 1116B] Cur satagis proprium mihimet vi tollere servum,
Qui sua sponte meis submisit colla catenis?
Chartam percerte, mihimet quam reddidit ipse,
Tempore judicii Christo monstrabo futuri.
   Cui sanctus rursum reddebat tale responsum,
Ipsius Christi praecepto, judicis aequi,
Reddere litterulas, spero, te protinus ipsas.
His igitur dictis, oravit turba fidelis
Altithronum preculis, devoto pectore fusis,
Fidum pastorem quo confortaret in hostem.
Nec mora, de summo cecidit scriptura dolosa.
153 Ante pedes sancti nec non pastoris amandi.
   Tunc plebs, corde pio gaudens cum praesule digno,
Sparsit adusque polum voces cum carmine laudum,
Collaudans Christum, solita pietate benignum,
[Col. 1116C] Qui captum veteris retraxit ab ore leonis.
Nos quoque plaudentes, spargamus ad aethera voces,
Laudantes Dominum ridenti pectore Christum,
Quo nobis talem clemens veniae tribuat spem.
Ipsi namque decus soli, victoria, virtus,
Laudum cantamen maneatque perenniter. Amen.




[Col. 1115]
HISTORIA PASSIONIS SANCTI DIONYSII EGREGII MARTYRIS.





ARGUMENTUM.

Dionysius, Atheniensis philosophus, Aegyptios vates, scientiae astrorum gratia, adiit, a quibus cum edoctus esset, defectumque solis sine lunae interpositione hora passionis Dominicae observasset, Athenas rediens, ignoto Deo, ut Lucanus ait,

   . . . Et dedita sacris
Ignoti Judaea Dei. . .
aram inter simulacra Atheniensium erexit. Quam cum apostolus Paulus vidisset, auctoremque dedicatae arae inquisisset, Dionysium, philosophum, comperit, quem ad fidem convertit, et in praesulem Atheniensem ordinavit. Qui, dum per visionem apud Polycarpum presbyterum animatus ad martyrium fuisset, ad Clementem, primum post Petrum papam, Romam venit. A quo cum legationem Evangelii praedicandi gratia, ad Galliam et Parisios accepisset, a Sisinnio, praeside Galliarum, tempore Domitiani, cum sociis martyrio coronatur, efficaxque suae sanctitatis documentum reliquit, dum, capite plexus, truncus ceput ad destinatum sepulturae locum per duas leucas portavit.



INCIPIT HISTORIA.
[Col. 1117]

   [Col. 1117A] Cum factor summae, mediae rationis et imae,
In cruce supplicium mortis pateretur amarum,
Orbem nocturnae circumduxere tenebrae,
154 Et sol, deposito radii splendore sereni,
Exsequias Domini celebrat famulamine Christi
Quo mox astrologus viso Dionysius almus,
Qui tunc Memphiticis artem discebat in oris,
Quae docet astrorum motus, solis quoque cursum,
Obstupuit, libris coepitque requirere lectis,
Si tunc ecclipsis posset consistere solis.
Ast ubi non solitas sensit magis esse tenebras,
Descripsisse diem dignum ducebat et annum,
Non dubitans designari quid forte stupendi,
Quod post mysterium declarasset tenebrarum,
Conjectatque Deum signis testantibus almum,
[Col. 1117B] Hactenus ignotum, mundo mox esse probandum.
Ast ubi de rivis praefatae debrius artis,
Athenas petiit, sedem patriamque revisit,
Inter stultorum simulacra profana deorum,
Culte constructam poni praeceperat aram,
Hanc ipsam titulis decernens congrue pictis,
Ignoti sub honore Dei debere sacrari.
Quam doctor Paulus cum conspexisset, opimis,
Qui sit is ignotus, verbis rogitabat amicis.
Urbis cui primus Dionysius ipse beatus
Exposuit causam, pro qua construxerat aram,
Et sic, alternis certantibus ergo loquelis,
Qui fuit incredulus, fidei cessit bene victus.
   Post haec egressus, caeco dat lumina Paulus,
Quem properare quidem citius praecepit in urbem.
[Col. 1117C] Hunc functum cernens praedictus lumine princeps,
Et credens signo, divino numine facto,
Festinat subito cupidus cum conjuge chara
Pergere quo Paulum cognoverat esse beatum,
Ipsius multa juris comitante caterva,
Qui pariter fuerant sacro baptismate tincti,
Prorsus delicti mundantur sorde veterni,
Et, qui dux plebis fuerat simulacra colentis.
   Praesul catholico praeponitur ergo popello.
155 Hic praesul factus, mira bonitate decorus,
Sedulus officium bene complevit sibi junctum,
Absentes scriptis, praesentes denique dictis,
Ad verae cultum fidei ducendo sequendum.
Nam, quondam pergens, semen verbi quoque spargens,
Hospes, jam vergente die, fertur petiisse
[Col. 1117D] Sanctum presbyterum Cretensem, nomine Carpum,
Qui male tristitia conturbabatur amara,
Nec non plus licito succensa ferbuit ira,
Quidam gentilis quia perversis suadelis
Fecit Christicolam fidei sacra spernere quemdam.
Hunc et presbyterum praesul sensit fore moestum,
Causam tristitiae verbis quaerebat amicis,
Et, tristem monitis blande mulcendo benignis,
Suaserat, ut nimiam cordis deponeret iram,
Et pro damnandis exoraret scelerosis,
Quo, cito conversi Christoque reconciliati,
[Col. 1118A] Ejus perciperent mitis munus pietatis.
Admonuitque crebro nulli debere negari
Spem veniae, proprium vellet si flere reatum.
Sed, qui tristitiae studuit, spreta pietate,
E contra frendens, cordisque furore tabescens,
Apposuit miseris duris maledicere verbis,
Protestans, illos neutra dignos fore vita,
Qui vixisse Deo praesumpsissent sine vero.
Hac tam tristifica tandem ratione peracta,
Mente satis tristi componit membra quieti.
Nec mora, monstratur, cellis coeli patefactis,
Visio, quae fluctus animi compescuit ejus.
Scilicet, Altithronum miro splendore coruscum,
Viderat, angelicis septum residere ministris,
De coeloque rogum raptim descendere magnum,
[Col. 1118B] Ceu foret emissus scelerum vindex aliquorum.
In terras oculis rursum lustrando reflexis,
Horrendum barathrum conspexit hiare deorsum,
Anguibus impletum variis poenisque refectum,
156 Supra quod miseri plantis lapsantibus illi
Haerebant ergo, flentes in littore summo,
Egressi quoque serpentes, illos cruciantes,
Cogebant secum barathrum penetrare profundum.
Quo viso, Carpus, majore furore repletus,
Deflet quod miseri non essent praecipitati,
Voceque confusa repetens rursum maledicta,
Quod divina reos, orat mox, ultio perdat.
Dixerat, et Jesu, solita pietate benignus,
De summo coeli solio promptus misereri,
Infit, non mitem Carpi causando dolorem:
[Col. 1118C] Percute, si possis contra me, Carpe rebellis,
Qui cupis interitum sitienter adesse reorum.
En, ego sum coeli rector mortisque peremptor,
Humana rursus pro gente pati pie promptus,
Si non salvari possunt aliter scelerosi
Qui post commissum discunt deflere reatum.
Nec leve duco meae dextrae jam plasma perire,
Quod pulchrum feci, quod corruptum reparavi,
Elige nunc dulcem vel sectando pietatem,
In coelo mecum semper regnare per aevum,
Vel, per saevitiam dirae mentis male duram,
Supplicio barathri tradi sine fine profundi.
His nimium justus monitis vir mansuefactus,
Exemplum cunctis imitandae fit pietatis.
[Col. 1118D] Post haec, summorum fama clarus meritorum,
Praesul, disposuit Romam petiisse superbam,
Optans cum Petro Paulo pariterque magistro,
Nomine pro Christi se mox impendere morti.
Palmam martyrii sed sumpserunt prius illi
Quam portas Romae veniens intraverat ipse,
Discipulusque Petri, Clemens, venerabilis orbi,
Sedis apostolicae culmen rexit satis apte.
Qui nam pontificem pie suscepit venientem,
Illum condigne summoque colebat amore;
Denique post spatium decursi temporis amplum,
157 Quo servi Domini commanserunt venerandi,
[Col. 1119A] Cum jam coelestis pietas mitissima Regis
Aeternae lucis radio voluisset opimo
Errorum tenebras veterum discindere nigras,
Queis tunc occiduae partes fuerant male cinctae,
Papa, prior monitus divino Flamine, sanctus,
Pontifici verbis digno suadebat amicis
Semina divini per gentes spargere verbi.
En. ait, o miles Christi, frater Dionysi,
Magna seges Domini crescit per climata mundi,
Praebens innumeras maturae messis aristas,
Instantes messi sed constant oppido pauci.
Hinc tu, sacrorum bibulus qui fonte librorum
Constans, divini sciolus quam maxime cultus,
Exemplo Pauli, securus perge, magistri
Imperio populos Christi subjungere multos.
[Col. 1119B] Et tibi credo potestatem ditionis eamdem
Quam Christum Petro scimus tradidisse magistro,
Et, quam suscepi successor jure magistri.
Conversos pie solvendi, sontesque ligandi.
Accipe nunc Gallos, tibi me tradente, docendos,
Doctrinaeque tui signetur Gallia forti,
Quo vir apostolicus digna celebreris alumna.
Nec vereare quidem gentes intrare rebelles,
Quae restant vero, frendentes more ferino,
Sed, tibi mercedis tantum, confide, perennis,
In Patris astrigera summi servarier aula,
Quantum pro Christo tuleris patiendo doloris.
His papae blandis praesul monitus suadelis,
Occiduae fines partis festinus adivit,
Moenibus atque Patris gressum mox intulit urbis,
[Col. 1119C] In qua crebro loci pro fertilitate decori,
Gallorum proceres concurrunt saepius omnes.
Hic ubi divini coepit sacra semina verbi
Spargere, signorum mox exercere per illum
Christus virtutes dignabatur pie plures,
158 Quo tanto plebis mollescere corda rebellis
Ad veniam possent. quanto crebro signa viderent.
Ast ubi credentis numerus populi magis auctus,
Inspirante dies Christo crevisset in omnes,
Infremuit super hoc veteris fraus saeva draconis,
Dedignans animas sese jam perdere tantas,
Quas prius errorum laqueis capiebat amaris,
Hinc pater ipse doli, sceleris doctorque maligni,
Provocat injustum regem mox, Domitianum,
Christicolis edicta necis dictare ferocis.
[Col. 1119D] Qui, decreta per omne suum mittens mala regnum,
Christi cultores morti damnarier omnes
Cujus praecepto Sisinnius ergo nefando,
Praeses, consensum praebens extemplo malignum,
Pontificem praesentari vinctum, jubet, illi,
Quem fore Gallorum cognovit rite magistrum,
Ac primum flagris mactatum denique duris,
Nec non suppliciis affectum crebro cruentis,
Carceris in tenebras jussit concludier atras,
Ipsius condiscipulos pariter quoque binos,
Quos nunquam charo sors coget abesse magistro.
Sed nec carcereis praesul praeclarus in antris
Desinit obsequium Domino persolvere dignum,
Sed docuit plenem, studiose convenientem,
[Col. 1120A] Ac celebrat sacrae solito solemnia missae.
Ast, ubi coelestem debebat frangere panem,
Lux nova tristifico subito fulgebat in antro,
In qua sidereae Regnator splendidus aulae
Scilicet, angelica pariter comitante caterva,
Apparens, charum consolabatur alumnum,
Sanctaque dans illi, mulcebat famine tali:
Accipe, chare meus, mis jam venerabile corpus,
Cujus mysterium tibi mox complebo secretum.
Namque tui merces mecum manet optima perpes,
Hisque salus summa Patris praestatur in aula,
Consentire tuis qui dant operam pie jussis,
159 Certa constanter servaque fidem patienter,
Quo crescant celebris tibi jam praeconia laudis,
Et, quodcunque sacris a me precibus rogitabis,
[Col. 1120B] Impetrare mei poteris dono pietatis.
Tali laetatus fortis solamine, testis,
Nulla timet tormenta pati pro nomine Christi.
Post haec abstracti testes de carcere terni,
Praecepto mox praefecti cogente superbi,
An vellent duris, rogitantur, cedere poenis?
Qui bene concordes, clara quoque voce fatentes,
Patrem cum Nato, nec non cum Flamine sacro,
Esse Deum verum, solumque perenniter unum,
Testantur, mox malle mori pro nomine Christi,
Membratim quoque suppliciis scindi redivivis,
Quam sua colla diis unquam submittere falsis.
Hac magis offensus praeses ratione profanus,
Ceu leo, non modica rugiens praeceperat ira,
Athletis Christi cervices mox resecari,
[Col. 1120C] Et gladiis cunctos perimi baptismate lotos.
Caedibus innumeris, ut jussit, namque peractis,
Praesul cum sociis junctus trahitur venerandis
Ad loca martyrii, damno capitum peragendi.
Qui nam gaudentes, Domino laudesque canent
Pergebant prompti semet mox dedere morti.
Praesul tunc oculis sursum manibusque levatis.
Alrithtrono tales fundebat congrue grates,
Mi Dee, mi Factor, mi clementissime Rector,
Qui me vitali praestans aura pie vesci,
Scilicet ingenii donasti luce profundi
Quo tis secretum scrutarer mysteriorum.
Te solum laudo, te cordetenus benedico,
Et tibi devotas cunctis grates ago membris,
Pro cunctis donis mihi collatae pietatis,
[Col. 1120D] Teque precor, majestatis Rex magne perennis
Ut dare perpetuam mihimet dignere coronam,
Atque meis sociis, pro te nunc jam morituris,
160 Tuque tuum populum serva pietate paterna,
Quem pascens fidei tibimet sermone nutrivi.
His ita poscentis precibus jam rite peractis,
Una discipuli sancto cum praesule bini,
Poplitibus positis, cervicibus atque reflexis,
Ictus lictoris susceperunt ferientis.
Quorum permansit celebris confessio talis,
Ut, dum precisis siluerunt corpora collis,
Palpantes linguae laudes Domino cecinere.
Truncatum quoque pontificis corpus morientis
Erigitur subito, nitidum splendore sereno,
[Col. 1121A] Atque, caput brachiis portans proprium bene firmis,
Descendit recto gressu de monte profundo,
In quo martyrium consummavit pretiosum,
Transiliensque viae citius duo millia durae,
Venit adusque locum servando corpore dignum.
Quem descendentem, cursuque cito gradientem
Coetus angelici comitantur luce serena,
Alleluia Deo resonantes voce sonora.
His signis factis, convenit turba fidelis,
Martyris atque loco venerabile corpus in ipso,
Quem sibi signavit, cum post gressus requievit,
Impositum tumulo venerantur honore supremo.
Exsequias tanti luctu celebrando patroni.
Illic pro meritis ejus Jesus venerandis
Christus virtutes fecit clarescere signis.
[Col. 1121B] Nam visus caecis, linguae sermo quoque mutis,
Auditus surdis, solidus gressusque podagris,
Teste precante sacro, donatur, crebrius illo,
Et variis aegri morbis qui debilitati,
[Col. 1122A] Adveniunt laeti, membris redeunt renovatis.
Hic quoque non raro moestis solamina grata,
Et munus veniae scelerosis fertur ab arce,
His, qui sacra precum profundunt vota suarum
Martyris ad tumulum, proprium deflendo reatum.
Cujus continuo nos intercessio sancta
161 Commendet Christo, scelerumque veniamque precando,
Obtineat, nostris ipsum pie parcere culpis,
Et partem nobis vitae praestare perennis,
Quo mereamur eum laeti laudare per aevum,
Qui post dura suis semper certamina sanctis
Martyribus duplicis bravium praestabit honoris,
Ut, dum congaudent animae super aethera sanctae,
Non minus in tumulo laetentur mortua membra,
[Col. 1122B] Signorum titulis crebro glorificata coruscis.
Ipsi summa salus, perpes victoria, virtus,
Laus, honor, imperium, semper decus omne per aevum.




[Col. 1121]
HISTORIA PASSIONIS SANCTAE AGNETIS VIRGINIS ET MARTYRIS.





ARGUMENTUM.

Agnes, puella Romana, pulchritudine eximia, et Christiana, in cujus amorem filius Sempronii comitis, Urbis praefecti, perdite incidit, primo illam verbis et muneribus tentans, ut amori suo responderet. Illa constanter Christum sponsum suum affirmans, cui jugi castitate se dedicasset, tandem ab eodem ad templum Vestae, in quo virgines Vestales deae Vestae, hoc est aeterno igni, serviebant, trahitur, ut huic sacrificaret. Quod cum renuisset, a praefecto, prae ira furioso, in fornicem rapitur, ut cunctorum stupro et ludibrio illam prostitueret. Cumque illam juvenes furientes congredi vellent, mox fornicem insolita lux texit, quae vim inferre volentes virgini repulit. Tandem ipse veniens praefecti filius insolentior, virginem aggrediens, mox pronus in terram cadens, exhalabat animam. Pater, moerens mortem filii subitam, virginem magicis artibus insimulat. Virgo vero, ad ostendendum, Christi virtute, non magicis artibus, factum, in laudem Dei mortuum resuscitat. Quo pater viso, dubitat quid de virgine faciat, fidem Christi suscipit. Qua re ad sacerdotes delata, sibi idolisque timentes, tumultum 162 commovent, virginem, morti tradi volunt. Praefectus jam fidelis, ne fidelem damnare cogatur, se subtrahit, alium substituit, qui illam in ignem conjiciebat. Flamma, corpus virginis fugiens, multos astantes absumpsit et ambussit. Tandem, virgine in mortem consentiente, a carnifice gladio transverberatur, corpus sepulturae a parentibus traditur, spiritus virgineis choris cum Christo sociatur.



INCIPIT HISTORIA.
[Col. 1121]

   [Col. 1121C] Virgo quae, vanas mundi pompas ruituri,
Et luxus fragilis cupiens contemnere carnis,
Promeruit Regis vocitari sponsa perennis,
Quae velit, angelicae pro virginitatis honore,
Ipsius astrigera Sponsi coelestis in aula,
Addita coelicolis nitida fulgere corona,
Atque, sequens Agnum, carmen cantare sonorum,
Conservet pure sincero cordis amore
Signum laudabilis, quod portat, virginitatis,
Quaeque caput Christo signat velamine sacro,
Haereat affectu tenero constanter in illo,
Ac cunctis aliis ipsum praeponat amicis,
Qui, rutilans nimium forma speciosus amoena,
Natos cunctarum merito vincit mulierum.
[Col. 1122C] Cujus amore quidem ferventes congrue pridem
Perplures sacrae constanti corde puellae,
Elegere mori, saevis poenisque necari,
Quam decus insignis corrumpere virginitatis.
Inter quas Agnes, mundo celeberrima virgo,
Jure sui sponsi, condigna laude decori,
Christi, dissimilem cunctis recitando decorem,
Virginibus sacris ejus commendat amoris
Pignus, qui, genitus de virgine solus,
Sponsus castarum nec non decus est animarum.
   Haec Agnes ergo, meritis clarissima virgo,
Carmine non culto pangit quam nostra Camoena,
Urbis famosae praenobilis incola Romae,
Prodiit almorum clara de stirpe parentum,
[Col. 1123A] 163 Inclyta nobilitas quos vexit et alma potestas,
Ortus atque sui respondens nobilitati,
Pulchra fuit facie, fideique decora nitore,
Praecipuis nimium meritis mundoque celebris.
Quae, jam tincta sacri pura baptismatis unda
Et de delicti maculis mundata veterni,
Se totam Christo devovit mente benigna,
Nitens, servata bene virginitate beata,
Spernere carnales affectus fortiter omnes,
caelibis et vitae durum luctamen inire,
Quo, victrix hostis corruptelam suadentis,
Jungi coelicolis meruisset in aethere sanctis.
   Ast, ubi lustra duo, celeri cursu revoluta,
Insuper et ternos aetatis transiit annos,
Sempronii comitis, praefecti scilicet Urbis
[Col. 1123B] Filius, insignis juvenilis stemmate floris,
Illius formae decus ut vidit speciosae,
Affectu nimio cordis suspensus in illa,
Hanc sibi prae cunctis unam delegit amandam,
Se fortunatum, credens, et honoribus aptum
Si tam praepulchrae meruisset habere puellae
Dulcia per propriae tempus consortia vitae.
Hinc illam adiit, multis comitatus amicis,
Desponsare volens sponsam Christi venerandam,
Pluraque de patriis comportans munera gazis,
Stultus speravit, quod perpetrare nequivit,
Virginis ut stabilem donis corrumpere mentem,
Illius et turpi conjungere possit amori.
Sed Christi virgo, spernens, ceu stercora, dona,
Pondus et oblati dedignans protinus auri,
[Col. 1123C] Splendorem quoque gemmarum rutilum variarum,
His verbis juvenem causari fertur amentem:
O fili, mortis merito damnande perennis,
O fames scelerum, contemptor et Omnipotentis,
Discedens a me citius fugiendo recede,
Nec credas te posse meum pervertere purum
164 Cor, quod amatoris praevenit nobilioris
Dulcis amor, pulchrum cujus fidei fero signum
In facie summa, nec non in corpore toto,
Quo me signavit, strictimque sibi religavit,
Ne mea mens alium jam praesumpsisset amicum
Quaerere, sed solum complecti disceret illum,
Qui, virtute potens, omnique decore refulgens,
Coelestes et mortales supereminet omnes.
Hunc sine matre Pater, cani retro tempora mundi,
[Col. 1123D] In deitate parem, nec majestate minorem,
Omnipotens genuit, per quem sibi saecula fecit.
Et sine Patre quidem mater pariebat eumdem,
Factorem proprium lactans, sub tempore natum,
Cujus praepulchram mirantur denique formam,
Solaris splendor, lunae renitens quoque candor,
Laudantes radiis Dominum fulgentibus orbis,
Cujus et imperio famulantia sidera cuncta
Illis injunctis complent per tempora cursum.
Cui, conclamantes condignis laudibus, omnes
Coetus angelici non desistunt famulari.
Mira tui bonitas est, et praecelsa potestas,
Gloria sublimis, perpes concordia pacis,
Laudabilis pietas, nimiumque benigna voluntas.
[Col. 1124A] Talis namque meus, quem diligo, constat amicus,
Quem, fateor, solum prae cunctis esse colendum.
Ille quidem talis me desponsavit amoris
Pignore, ceu sponsam, clara dotando corona,
Atque meum gemmis collum cinxit pretiosis,
Auribus et resplendentes suspendit inaures,
Praebens ornatus varii claros mihi cultus.
Ipsius certe dulcedo fluxit ab ore,
Quae me lactavit, dulci pastuque cibavit,
Ceu nectar mellis, suavis vel copia lactis.
Insuper et thalamum mihimet construxit in aevum,
Lucentem gemmis variis, aurique metallis,
Organa melodiis in quo resonando canoris
165 Carmen dulce mihi cantant per tempora secli,
Et pariter sponsi laudes modulantia chari,
[Col. 1124B] Illius affectum semper suadent mihi castum,
Affectu, quem secreto cum cordis amabo,
Nulla puellaris patior detrimenta pudoris.
Ast, ubi forte sui merear complexibus uti,
Ejus et in thalamum, sponsarum more, coruscum
Duci, permaneo virgo, sine sorde, pudica.
Cui debebo fidem soli servare perennem,
Ipsi me toto cordis conamine credo.
   His miser auditis, spiculis perfossus amoris,
Ingemuit, crebro ducens suspiria longa,
Hoc quia non meruit, caeco quod corde petivit,
Et, super hoc moerens, nimioque dolore tabescens,
Decidit in lectum stultissimus ille virorum,
Et, simulans male languorem, celavit amorem,
Qui sibi causa gravis fuerat non parva doloris.
[Col. 1124C] Nec mora, fit notum, fama prodente sinistra,
Natum praefecti nimio languore ligari.
Conveniunt subito medici, velut agmine facto,
Apponunt variis aptas morbis medicinas.
Harum sed juveni nil proficiebat amenti.
Tandem senserunt, quod mox patri retulerunt,
Non hoc languoris signum, sed fortis amoris,
Quod contristatus pateretur filius ejus.
Quo pater audito, causa morbique reperta,
Ut leo frendescens, rapidam conversus in iram,
Incoepit percontari rabie furienti,
Quis foret ille potestatis sic imperialis,
In quo spe vana virgo confisa superba,
Crederet esse sibi junctum contemnere natum
Ejus, qui, plebi merito celeberrimus omni,
[Col. 1124D] Esset condigne summo provectus honore.
Haec ubi disseruit nimioque furore latravit,
Comperit, hanc ipsam, sacro baptismate lotam,
Agnem, Christicolam, primis fore semper ab annis,
166 Et, conservandae pro virginitatis amore,
Esse suum sponsum, consueto dicere, Christum.
Quo nam comperto, laetatur corde maligno,
Sperans mox teneram merito debere puellam
Saevis ad cultum poenis urgere deorum,
Et sic posse suum tandem complere furorem,
Quo pro contemptu nati furiebat aegroti.
Hinc, illam citius sisti conspectibus ejus,
Jussit, et astantem, nullo metu trepidantem,
Primo suadelis nimium mulcebat amicis,
[Col. 1125A] Tunc etiam probris dure cogebat amaris,
Ut se sponte sui nati copularet amori,
Et simulacra deum coleret, Christumque negaret.
Sed virgo Christi nec suppliciis superari,
Nec blandimentis potuit devincier ullis,
Quin servaret amatori sine fraude priori,
Quod pepigit pactum, signo fidei stabilitum.
Cui praeses, pravam rursum renovans suadelam,
Dixit: Si vere cupias intacta manere
Virgo, deae magnae citius subjungere Vestae,
Ejus sacricolis et consociare puellis,
Quo condigna fias illi semper famulari.
   Haec inquit praeses, contra sed sic ait Agnes:
Si mihi jure tuum placuit contemnere natum,
Qui, ratione vigens, cunctis quoque sensibus utens
[Col. 1125B] Corporeis, anima regitur nunquam moritura,
Quamvis sit merito barathro claudendus in imo,
Multis errorum pro commissis variorum,
Ni, sanum sapiens, et quandoquidem resipiscens,
Se tingi faciat pura baptismatis unda,
Queis te posse minis, vel queis tandem suadelis,
Ad simulacrorum reris me cogere cultum?
Artificum cura, quae, conformata metallo,
Membrorum falsam portant solummodo formam,
Mobilis officium complent nec corporis ullum,
Et neque viventis quidquam monstrant animalis
167 Et quod ab his insensatis monstrisque profanis
Solamen vitae mihimet sperare gerendae
Possum, quae, vita sensuque carentia cuncto,
Nec sibi proficiunt, mihi nec succurrere possunt?
[Col. 1125C] Haec ubi dicta dedit, praeses Sempronius inquit:
Florentem primis te nam cognosco sub annis,
Ingenio parvam, nec non aetate tenellam.
Hinc, infantili parcendo simplicitati,
Prudenter te supporto, lasciva puella,
Quo parcendo tuum citius te flectere collum
Sub sacris Vestae plantis faciam venerandae,
Jureque nostrorum numen placare deorum.
Sed, si, tam mitem spernendo mei pietatem,
Contraluctaris, mea nec praecepta sequeris,
Ultra non parco, sed, vim justam faciendo,
Mando sub obscenae latebris te claudier aedis,
In qua criminibus turpes gaudent mulieres,
Et faciam pollutarum sociam meretricum,
Quo tu, quae clara polles de stirpe creata,
[Col. 1125D] Dedecus omne tuis sis et confusio turpis.
At sacra virgo, minis nimium trepidans super istis,
Audacter mox praefecto dedit ista responsa:
Si tu namque Deum scires hunc, quem colo, verum,
Illiusque potestatem sine fine vigentem,
Qua semper, proprios pie confortando ministros,
Antiqui fraudes hostis confringit et omnes,
Talia verba tuo nolles profundere rostro,
Nec mihi terrores totiens praeponere tristes.
Hinc ego, quae, sectando fidem Christi meliorem,
Illum cognosco, nec non cognoscor ab illo,
Ipsius dextra me defendente superna,
Spero delicti nunquam maculis violari,
Carnis spurcitias fragilis sed vincere cunctas.
[Col. 1126A] His dictis, saeva praeses commotior ira,
Coelestis sponsam Regis, jussit, venerandam,
Vestibus exutam, toto quoque corpore nudam,
168 Concurrente trahi conventiculo populari,
Inque lupanaris jussit concludier antris,
In quo lascivi juvenes, rationis egeni,
Colloquio scelerosarum gaudent mulierum.
Sed Christus, propriae praebens solamina sponsae,
Illam conviciis tangi non sustinet ullis.
Ast, ubi distracto nudatur tegmine toto,
Continuo bene densati crevere capilli,
Qui ductu longo lapsi de vertice summo,
Descendendo pedum plantas tetigere tenellas,
Corpus et omne comis tegitur ceu tegmine vestis.
Utque lupanaris calcavit limina tristis,
[Col. 1126B] Extemplo suavis sensit dulcamen odoris,
Atque locum turpem miro splendore micantem
Aspexit, tenebris qui sordebat prius atris.
Et, cum sordidulum compulsa subintrat in antrum,
Angelus Altithroni blande stetit obvius illi,
Custos indubius fuerat qui corporis ejus,
Obtulit et vestem niveo splendore micantem,
Ejus mensurae conformatam satis apte.
Hac induta quidem direxit ad aethera vocem,
Assidue grates Christo resonando suaves,
Cujus opem tanti sensit sub fasce pericli,
Cujus et auxilio fuerat protecta paterno,
Ne posset veteris corrumpi fraudibus hostis.
Interea juvenes, caecato corde furentes,
Undique collectis, cursim venere, catervis,
[Col. 1126C] Certantes studio perversae mentis iniquo,
Quis prior intraret, vel quis perdiscere posset,
An virgo, suffulta sui munimine Christi,
Haec, quae carnales semper contempsit amores,
Jam nunc incepto posset persistere voto?
Nec mora, cognoscunt, nec contradicere possunt,
Quod nunquam longum quis confundetur in aevum,
Qui, credens domino, firma spe pendet in illo
Nam, quicunque sua compulsus mente superba,
169 Ingreditur turpis latebras temerarius aedis,
Ut radios lucis vidit mire rutilantis,
Angelicae praefulgentem vestisque tutorem,
Correptus signi nimio terrore stupendi,
Prostratus sacrae plantis extemplo puellae,
[Col. 1126D] Postulat, errorum laxari vincla suorum,
Testaturque Deum verum fore jure colendum,
Ejus cultores qui consolabitur omnes.
Sicque locus scelerum domus efficitur precularum.
Tandem praefecti natus venit male sanus,
Cujus sustinuit causa vim virgo beata.
Qui, mox ingressus ridenti corde, misellus
Nec dixit laudem Domino, nec reddit honorem,
Gratia tristifico cujus radiabat in antro,
Sed de se stabilem laetus tendebat in aedem,
Amplexu dulci sperans se virginis uti,
Jam licito sacrae cujus languebat amore.
Sed Christi pietas nec non praecelsa potestas,
Fortiter obsistens illi perversa volenti,
A corruptela propriam protexit alumnam,
[Col. 1127A] In reprobam miserum mortem tradebat et illum.
Nam mox, ut rapido cursu properaverat illo,
Quo supplex laudes Domino resonaverat Agnes,
Infelix, membris improvisa resolutis
Morte, ruit pronus, Christi virtute peremptus.
Quo pater audito, miser advenit lacrymando,
Stipatus multa populorum namque caterva,
Et, sese miserum clamans, spargebat in altum
Voces, his sanctam verbis causando puellam:
O mulier mala, crudelis, cui non muliebris
Cordis inest, feritas, nimiumque cruenta voluntas,
Corpore sub tenero, frendescens more ferino,
Dic, quae causa meum cogit te perdere natum,
Qui decus omne suis, et spes fuerat genitoris,
Quondam felicis talis de germine prolis,
[Col. 1127B] Sed nunc orbati misere pro funere nati?
170 Hinc patet ergo, tuam mentem, nimium vitiosam,
De rivulis magicae fraudis bibulam satis esse,
Florentem primis quia forte necare sub annis
Subtracta dulci juvenem vita valuisti.
At sacra conviciis virgo non frangitur istis,
Profecto nec responsum reddebat acerbum,
Dulcia, sed, resono profundens verba palato,
Dixit facunde, bene composita ratione:
Non ego causa necis fueram juveni pereunti,
Sed magis ipse sibi fuit incensor moriendi,
Glorificare Deum stultus quia spreverat illum,
Gloria testifico cujus praefulget in antro.
Sed nunc, ut plane toto clarescat in orbe
Ejus majestas, nec non praecelsa potestas,
[Col. 1127C] Ipsius suavem supplex oro pietatem,
Ut corpus rigidum jubeat recalescere rursum,
Atque novum membris hominem reparet redivivis.
Dixit, et astantes regredi praeceperat omnes,
Et prostrata solo, fundensque preces lacrymando,
Praestari, petit a Domino veniam sceleroso.
Cui mox oranti, misero vitamque precanti,
Angelus astiterat, procumbentemque levabat,
Praebens colloquiis illi solamen amicis,
In verboque Dei jussit virtute potenti,
Exstinctum subito flatu vixisse resumpto.
Qui, citius dicto, jussus surrexit ab humo,
Viribus et cunctis plene membris restitutis,
Ac laudum dulces spargens super aethera voces,
Grates continuo solvebat mente jucunda
[Col. 1127D] Christo victori, mortis vitaeque datori.
Inde quidem, prima prorsus forma revocata,
Processit vivus, qui morte fuit religatus,
Atque, suo tristi se praesentando parenti,
Fit res gaudendi, fuerat cui causa dolendi.
Hinc, crebro coelum pulsans clamore profundum,
Utitur et verbis suadens studiosius istis:
171 Credite, Romani cives, rogo, credite cuncti,
Esse Deum Christum verumque perenniter unum,
Cum Patre celsithrono, nec non cum Flamine sacro,
Semper regnantem, sceptrum coelique tenentem,
Sub ditione sua, qui, complectens universa,
Cuncta gubernaclis regit immensae bonitatis,
Hic est orandus, solusque colendus, amandus,
[Col. 1128A] Qui prius errantem, nec non perversa volentem,
Morte repentina, citius me praeveniendo,
Finem stultitiae dignabatur dare tantae,
Et post erranti, promptus solito misereri,
Virginis Agnetis precibus fere studiosis
Mollitus, rursum vitae reddit renovatum.
At pater, ut natum prodire sui redivivum,
Perfectum specie, vidit, plenumque decore,
Interitum lacrymis cujus deflevit amaris,
Mox super insolita signi novitate stupendi
Admirando pavet, laeto sed pectore gaudet.
Tunc, amplectendo collum pietate paterna,
Mitia praedulci libaverat oscula proli,
Atque Deum verum clamans dixit fore Christum,
Cujus tam celerem cognoscebat pietatem,
[Col. 1128B] Cujus et imperio mors succumbebat amara,
Reddens viventem, quem sorbebat morientem.
Scilicet astantes animis mirantibus omnes,
Tollunt in coelum laeti praeconia laudum,
Laudantes sanctum Domini nomen benedictum.
Hoc vix pontifices crudeli corde, ferentes,
Commovere quidem non parvam seditionem,
Agnem sacrilegam, dicentes, et scelerosam.
Occidi poenis citius debere cruentis,
Illius causa quia contemptum simulacra
Cunctaque sacrorum paterentur jura suorum.
Hinc praeses, moestus turbato pectore factus,
Condoluit sacrae subtristi mente puellae,
Ignorat tamen, omnino dubius super illa,
172 Quid sibi sectandum vel quid restaret agendum,
[Col. 1128C] Perdere non placuit, sed nec defendere quivit.
Tandem discessit moerens, aliumque reliquit,
Judicis officio functum feritate lupina,
Qui fuit Aspasius dictus, rituque profanus,
Qui citus Agnetem projici praecepit in ignem,
Pontificum votis male concordando malignis.
Sed corpus castum, nulla de sorde piandum,
Ardor carnalis quod non succendit amoris,
Ignis non laesit praesens, nec tangere quivit.
Denique, divisae divino Numine, flammae
Virgineis tribuere locum precibus spatiosum,
Ac prorumpentes, aestu nimioque furentes,
Perdunt carnifices, urendo primitus omnes,
Hinc, circumstantem lambentes undique plebem,
Incredulam, plures raptim stravere phalanges.
[Col. 1128D] Sola sed immunis stabat pia virgo caloris,
Inter flammarum crines ludens crepitantes,
Oravitque Deum versis ad sidera palmis,
Hac utens in fronte prece, modulamine laudis
Omniparens Verbi genitor, mundique creator,
Qui, cum dilecto regnans retro tempora Nato,
Amborumque coaeterno cum Flamine sacro,
Digne laudaris, coleris, veneraris, amaris,
Te solum laudo, te laudando benedico,
Et tibi devote grates persolvo perennes,
Ejusdem, quia, fulta tui munimine Nati,
Nunquam succubui serpentis fraude vetusti,
Corpore sed casto, puro cordisque secreto,
Carnis spurcitias pertransivi bene cunctas,
[Col. 1129A] Poenas sacrilegi pariter superando tyranni.
Hinc, gaudens in te nimium super hac pietate,
Ad te nunc animis festino venire jucundis,
Optans jura pati mortis, citiusque resolvi,
Quo merear vere contemplari sine fine
Te, quem quaesivi, quem solum semper amavi.
173 Tu clemens animam, pro te de corpore pulsam,
Intra claustra tui dignanter suscipe regni,
Quo tu, jure tuo pollens sub nomine trino,
Rex unus machinae rerum per saecula trinae,
Istaque cuncta regis sceptro summae Deitatis.
Scilicet, orantis precibus jam rite peractis,
Ignibus exstinctis, moritur subito rogus omnis,
Et cinis ipse, suis confrigescendo favillis,
Sic expers omnis factus fuit imo caloris,
[Col. 1129B] Ut nec scintillam sibi post servaverit ullam.
Hoc igitur signo jam clarescente stupendo,
Quanto se virtus Christi plus detegit orbi,
Tanto majoris rabie spirando furoris
Injustus judex animo cruciatur amaro,
Nec patitur sacram post haec superesse puellam,
Per quam sunt crebro miracula tanta patrata,
Ense sed immisso, tenerum guttur penetrando,
Martyris egregiae jugulum perfodit amare,
Et, vice conversa, quod non speravit, agendo
Illi profecit, cui gratis obesse cupivit,
Transmittens coelo, quam subtraxit male mundo.
At, ubi, pro Christo lethali vulnere laesa,
Extremum Domino flatum reddit moriendo,
Atque, fide salva, gaudens obdormit in illo,
[Col. 1129C] Ocius angelici coetus, de sidere lapsi,
Astantes, animam niveo candore coruscam,
Nec non coelestis perfusam luce nitoris,
Blande suscipiunt laetique per aera tollunt,
Congrue divinae laudis resonantibus hymnis,
Indeque transvectam celeres super aetheris ignes
Ducunt astrigeram sponsi coelestis in aulam,
A quo continuo clarum rutilante corona
Donatur, purae pro virginitatis honore.
[Col. 1130A] Nec minus ergo, sui signo donanda triumphi,
Martyrii palmam sumpsit, sine fine gerendam,
Quo martyr felix, duplici certamine victrix,
174 Corporis, et mentis, carni semper renitentis,
Utens aeterni bravio regni duplicato,
Inter virgineas fulgeret clara catervas,
Lilia ceu, pulchro roseo permista rubore,
Inter delicias florum rutilant variorum.
Interea quoque summorum sacra cura parentum,
Excultum magna funus venerabile pompa,
In gremio terrae toto contexit honore,
Nec saltim bustum sacratae virginis ipsum,
Quod pro servandis fuerat venerabile membris,
Sollicitudo parentalis contempsit amoris,
Sed sub nocturnis servat vigilantibus horis.
[Col. 1130B] At, dum pervigiles, consueto more, parentes
Excubias proli celebrabant mente fideli,
Coelitus his ipsis monstratur visio talis.
Denique virgineas subito descendere turmas
Viderunt, lapsas celeri de cardine coeli,
Ornatas pulchre, pleno comptasque decore,
Inter quas Agnem, simili splendore nitentem,
Conspexere suam, pro Christo martyrisatam,
A dextris cujus nive candidior stetit agnus.
Quos merito fidei scivit dignos venerari,
Blande colloquiis illos affatur amicis,
Dicens nunc gaudete mecum, gratulando per aevum,
Sum quia, luciflua Regis coelestis in aula,
Virginibus sacris sociata perenniter istis
Et nunc in coelis illi conjungor amoris
[Col. 1130C] Amplexu dulci, quem semper mente fideli
In terris colui, cupiens sine fine tueri.
His igitur dictis subito discessit ab illis.
Qui, nimium laeti tanto solamine facti,
Siccabant lacrymas super ejus morte refusas,
Et laudes Domino psallebant voce canora,
Qui post dura suis tribuit certamina sanctis
Testibus, aeternae clementer praemia vitae.



HROTSUITHAE Carmina DE PRIMORDIIS COENOBII GANDERSHEIMENSIS ET DE GESTIS ODDONIS I IMPERATORIS.
(Apud D. Pertz, Monum. Germ. histor., Script. tom. IV.)




[Col. 1129]
[PRAEFATIO AD CARMINA.]

[Col. 1129D] Septuagesimo circiter anno postquam poeta Saxo Caroli Magni res gestas et gentis Saxonicae ad fidem [Col. 1130D] Christianam conversionem versibus expressit, Hrotsuitha [(4) 1Kb] , monialis, coenobii in quo degebat Gandersheimensis [Col. 1131A] primordia et res gestas Ottonis Magni imperatoris carmine Latino celebranda suscepit. Fuit ea, ut credi fas est, Ottone I rege [(4*) 1Kb] in Saxonia nata, et monasterio, quod a Liudolfo comite, Ottonis I proavo, conditum, ex posteris ejus abbatissas accipiebat, tradita litteris addiscendis operam dedit, et dum nec matura aetate vigebat, nec scientia, ut ipsa modeste de se scribit, proficiebat, ex sententiis Scripturarum, quas intra arcam coenobii collegerat, textum aliquem conficere satagebat. In libris scribendis primo Rikkardis, sapientissimae atque benignissimae magistrae, aliarumque ejus vice instruentium, postea vero Gerbergae abbatissae magisterio usa est [(5) 1Kb] . Haec Heinrici Bawariae ducis et Judithae, Arnolfi ducis natae, filia, quae inde ab anno [Col. 1131B] circiter 959 per quadraginta amplius annos [(5*) 1Kb] coenobium Gandersheimense rexit, initio regiminis sui, licet aetate minor, sed, ut imperialem decebat neptem, scientia provectior, aliquot auctores, quos ipsa prius a sapientissimis didicit, Hrotsuitham admodum pie erudivit [(6) 1Kb] . Quae quidem librorum sacrorum necnon classicorum studio delectata, primum scribendi periculum fecit in Historia beatae virginis Mariae, metrica atque carminibus, de ascensione Domini, de S. Gangolfo, de passione S. Pelagii Cordubensis, et de Theophilo vicedomino; quibus postea carmina de Proterio, de passione S. Dionysii et S. Agnetis adjunxit [(6*) 1Kb] . In his omnibus libros suos secuta est, passionem tamen Pelagii ab incola civitatis in qua passus est audierat. Deinde cum [Col. 1131C] animadvertisset catholicos plures Terentii figmenta frequentius lectitare et dulcedine sermonis delectatos nefandarum notitia rerum maculari, poetam illum scribendo sex comoedias Christianas imitata est, ut eodem dictationis genere, quo turpia incesta lascivarum feminarum recitabantur, [Col. 1132A] laudabilis sacrarum virginum castimonia celebraretur [(7) 1Kb] . Quae omnia non jactantiae vel vanae gloriae causa, sed ut supplici mentis devotione ingenium a Deo acceptum servitio ejus consecraret [(8) 1Kb] , composuit. Fama tamen ei non defuit. Nam philosophorum laudibus ornata [(9) 1Kb] , mox in tantum innotuit, ut modesta virgo clamor validus Gandeshemensis [(10) 1Kb] a se ipsa vocari posset. Aestate anni 965 [(11) 1Kb] , Otto secundus rex, tunc decennis, a virgine impetravit ut patris ejus Ottonis imperatoris gesta carmine celebranda susciperet. Aggressa est opus, usque ad coronationem Romanam anni 962 producendum, libro nullo adjuta, sed relationes eorum qui res scribendas afferebant secuta. Quod cum ipsa aperte dicat [(12) 1Kb] , liber Ottonibus oblatus et a consanguineis [Col. 1132B] eorum, Wilhelmo, Gerberga aliisque eorum ministris ut ita dicam dictatus, et nonnisi quae grata viderentur exhibens, pro historia proprie dicta minime venditari poterit. Sed neque ita librum spernendum esse, narratio simplex, plana, temporis ordinem in universum secuta, et compluribus [(13) 1Kb] quae alias frustra quaesiveris sese commendas admonet; atque omissis potius quam prolatis virgo veritati nonnunquam officere dicenda est. [(14) 1Kb] Magno igitur historiae incommodo dimidia fere pars operis, narratio scilicet pene integra rerum annis 953-962 gestarum, excidit.

Liber, exeunte Januario aut mense Februario anni 968 absolutus [(15) 1Kb] , Gerbergae abbatissae oblatus est, quo ab ea Wilhelmo archiepiscopo traditus, ejus [Col. 1132C] judicio Ottonibus transmitteretur. Nec Wilhelmi obitus, qui die VI Non. Mart. contigit, libro nocuisse credendus est, cum Hrotsuitham paulo post [(16) 1Kb] aliud carmen, de fundatione scilicet coenobii Gandersheimensis et de majoribus Ottonum, orsam esse constet [(17) 1Kb] . Quo libro historiam monasterii sub [Col. 1133A] primis abbatissis, Liudolfi et Odae filiabus, usque ad obitum Christinae an. 919 tradit. Hauserat eam ex scriptis in monasterio servatis, vita Hathumodae [(18) 1Kb] , chartis Liudolfi fundatoris [(19) 1Kb] , Ludovici junioris et Arnulfi [(20) 1Kb] , et ex narrationibus seniorum [(21) 1Kb] , cum ipsa rebus quas narrat multo posterior, virorum et mulierum quos celebrat nullam se novisse confiteatur [(22) 1Kb] .

Utrumque carmen, pii animi et eruditionis apud feminas ejus praecipue aevi rarae documentum, auctorem classicos Romanorum poetas assiduo lectitasse, probat. Ipsa alio loco [(23) 1Kb] se in syllabarum dignoscendis naturis et in dictionibus componendis errasse professa, hic quoque cum in metro [(24) 1Kb] tum in formis verborum [(25) 1Kb] nonnunquam deliquit. Contra [Col. 1133B] formae antiquae mis et tis loco mei et tui usurpatae, Plauti Terentiique studium arguunt. Diminutivis saepius adhibitis delectatur [(26) 1Kb]

Carmen De primordiis coenobii Gandersheimensis, praemissis beatissimorum pontificum Anastasii et Innocentii Vitis, versu hexametro scriptis [(27) 1Kb] , per medium aevum in loco ipso servatum, in chronica Gandersheimensia, qualia saeculo XIII ineunte ab Eberhardo in Theotiscam linguam versa legimus [(28) 1Kb] , transiit, saeculo XVI medio, aliquibus foliis omissis, sententiis nonnullis vetustate corrosis, Bodoni Clusano canonico [(29) 1Kb] commendatum, sed ab eo nunquam restitutum atque cum reliquis Clusani coenobii codicibus et chartis clam ablatum esse traditur [(30) 1Kb] . Igitur carmen ipsum usque ad saeculi XVIII initia [Col. 1133C] delituit, dum apographum saeculo XV confectum [(31) 1Kb] a Joan. G. Leuckfeld repertum [(32) 1Kb] et ab abbatissa Gandersheimensi pretio comparatum, eodem fere tempore [(33) 1Kb] in Leuckfeldi Antiqq. Gandersheimensibus, p. 410, sqq., et in Leibnitii Scriptoribus Brunsvicensibus tom. II, 319 sqq., prodiit. Et ille quidem nonnisi textum, qualis satis corruptus in codice legebatur, vulgavit, Leibnitius vero loca plurima conjecturis, ingenii et doctrinae testibus, emendavit, eamque in rem et Bodonis libro aliquoties usus est. Utraque editione, fortasse et codice ipso Gandersheimensi aut ejus apographo [(34) 1Kb] Harenberg usus, in historia Gandersheimensi, p. 469 [Col. 1134A] sqq., textum Leibnitii auctoritate, saepe tamen et suo arbitrio et rationibus prosodicis manifestissimis, correxit, at non ubique emendavit. Nostrae autem editioni subsidia comparaturus, cum vere anni 1835 Gandersheimum adiissem, non solum codicem Hrotsuithae, qui saeculo superiore comparatus erat, ablatum, sed reliquos etiam omnes bibliothecae codices aut ablatos audivi, aut pluvia situque pessumdatos reperi. Omni igitur codicis nanciscendi spe ablata, quem nec bibliothecis Gottingensi vel Guelferbytanae nec tabulario fisci ducatus Brunswicensis illatum fuisse didici, loco ejus

1) apographum codicis Leibnitio transmissum et ipsius manu emendatum, quod in bibliotheca regia Hannoverana servo, et

[Col. 1134B] 1b) editionem Leuckfeldianam adhibui, tum

2) Bodonis syntagma Gandersheimense, qui multa ex Hrotsuitae opere mutuatus est,

3) Leibnitii conjecturas, ab ipso in margine plurimum notatas, et

4) Harenbergii editionem consului, iisque subsidiis textum, quantum fieri poterat, restituere conatus sum.

Multo feliciori mihi esse licuit in Carmine de gestis Oddonis, quod scilicet ope codicis unici

1) olim sancti Emmerammi Ratisbonensis, jam in bibliotheca regia Monacensi asservati, quem ibi an. 1833 evolvi, majori successu restitui. Codex manu saeculi X exeuntis vel XI ineuntis in 4o exaratus [(35) 1Kb] , tribus libris opera Hrotsuitae, legendas [Col. 1134C] scilicet sanctorum, comoedias et carmen nostrum, exhibet. Pagina quaeque 24 versus continet. Interpunctio fere nulla, excepto puncto in fine plurimorum versuum obvio. Scriptor textum haud bene intellexit, errores suos nonnunquam correxit. Littera cujuslibet versus prima alternatim rubro atroque colore scribitur; littera major auctorem novam rem ordiri indicat. Magno rei litterariae damno quaternio unus et alio loco sex folia exciderunt, quod jam ante exitum saeculi XV factum esse oportet, quo Conradus Celtes argumentis capitum, qualia e re esse putabat, et emendationibus haud paucis codici manu sua illatis, eum typis edendum curavit.

[Col. 1135A] 2) Editio Celtis in Operibus Hrotsuitae Norimbergae in folio an. 1501 prodiit. Textus multis in locis a codice unico discedit, partim errore editoris, partim ubi quae vitiose legi videbantur emendanda esse censuit. Qua quidem in re haud dubie nonnunquam bene de Hrotsuitha meruit, et certe reliquos omnes editores multum antecellit, nonnunquam vero sine justa causa textum aut vere bonum aut qui saltim tolerari posset arbitrio suo immutavit vel negligenter exprimi permisit; et argumentis capitum haud bene perpensis et operi intrusis, ut de fide Hrotsuithae, dum contra historiae veritatem scripsisse censebatur, viri docti dubitarent, effecit. Quae macula ei inspersa nostra demum editione delebitur.

Celtis editio a Justo Reubero paucis in locis secundum [Col. 1135B] regulas grammaticae notissimas emendata, an. 1584 in SS. Germanicis repetita est, an. 1621 ab Heinrico Meibomio una cum Widukindo in fol., Vita sanctimonialis et adnotationibus historicis, quibus lectores nostri absque ulla jactura carere possunt, aucta, sed textu aliquoties perperam mutato prodiit; quarta vice an. 1688 ab Heinrico Meibomio juniore [Col. 1136A] scriptoribus Germanicis, tom. II, p. 709 sqq., sed textu vel magis corrupto, inserta est. Textum Meibomianum repetivit Heinr. Leonh. Schurzfleisch in editio e Operum Hrotsuithae, p. 175 sqq., an. 1707, dissertatione de poetriae nostrae vita et operibus praemissa, adjectoque indice Latinitatis, sed Meibomii lectionem adhibita editione principe aliquoties correxit, et quinque in locis [(36) 1Kb] a prioribus editoribus recedens, veram codicis lectionem habet, petenti sibi fortasse a coenobitis sancti Emmerammi transmissam. Sextam demum editionem Georg. Chr. Joannis an. 1726 in altera editione Reuberi SS. Germ. ex Meibomiana et Schurzfleischiana conflavit, et semel veram lectionem ab editoribus neglectam conjectura assecutus est.

[Col. 1136B] Quae cum ita se habeant, textum ad fidem codicis unici restitui, et nonnisi locos aperte corruptos ex Celtis conjectura aut nostra emendandos suscepi [(37) 1Kb] . Divisione igitur capitum qualem codex exhibebat adoptata, pro rubricis a Celte textui intrusis et erroris plenis annorum numeros ascripsi, et ita meliorem jam operis editionem propono.




[Col. 1135]
CARMEN DE PRIMORDIIS COENOBII GARDERSEIMES S.


   [Col. 1135C] Ecce meae supplex [1 1Kb] humilis devotio mentis
Gliscit, felicis primordia Gandeshemensis
Pandere coenobii, quod cura non pigritana
Construxere duces Saxonum jure potentes,
Liudulfus [2 1Kb] magnus, clarus quoque filius ejus
Oddo, qui coeptum perfecit opus memoratum.
   Ordo nunc rerum deposcit debitus harum,
Ut prius illustris constructio Gandeshemensis
Apto coenobii recinatur carmine nostri;
Quod nam construxisse ducem reverenter eundem
Constat Saxonum quem praedixi [3 1Kb] , Liudulfum,
Hic praenobilium [4 1Kb] natus de stirpe parentum,
Ortus quique sui respondens nobilitati,
Moribus egregiis usuque suae probitatis
[Col. 1135D] Inter Saxones crevit laudabilis omnes.
Namque fuit strenuus, forma nimiumque decorus,
Prudens in verbis, in cunctis cautus agendis,
Atque sui generis solus spes et decus omnis.
Hinc nam Francorum magni regis Hludowici [5 1Kb]
Militiae primis [6 1Kb] adscriptus pene sub annis,
Et ipso digne summo sublatus honore,
Gentis Saxonum mox suscepit comitatum;
[Vers. 17] Ac cito majoris [7 1Kb] donatus munere juris,
[Col. 1136C] Principibus fit par [8 1Kb] , ducibus sed nec fuit impar;
Quique [9 1Kb] suos omnes vicit pietate parentes,
Non minus insignis pompa vincebat honoris.
Cui conjux [10 1Kb] ergo fuerat praenobilis Oda,
Edita Francorum clara de stirpe potentum,
Filia Billungi, cujusdam principis almi,
Atque bonae famae generosae scilicet Aedae [11 1Kb] .
Haec igitur crebro precibus consueverat Aeda
Se totamque suam Domino committere vitam;
Saepius atque piis insistens sedula factis,
Promeruit, bene promissis edocta supernis,
Discere, baptista Christi referente beato,
Quod sua progenies seclis quandoque futuris
Possessura [12 1Kb] foret juris decus imperialis.
   Ergo nocturnas quondam scindente tenebras
[Col. 1136D] Aurora lucis splendore suae rutilantis,
Haec prostrata sacram solito jacuit secus aram,
Sacratam sub baptistae Johannis honore,
Oratu pulsando jugi penetralia coeli.
Cumque piam studiis mentem laxaret in illis,
Vidit prona pedes hominis, propius sibi stantis.
Ac commota parum, volvebat pectore multum,
[Vers. 40] Quis foret ille, suum qui conturbare secretum
[Col. 1137A] Praesumpsisset, in hac hora precibus satis apta.
Fronteque de terra, modicum conversa, levato,
Aspexit juvenem miro splendore micantem,
Indutum vestis velamine flavicomantis,
Ceu foret e pilis curvi contexta cameli;
Cujus, candori nimio pulchrae [13 1Kb] , faciei
Barbula parva, nigris sociata colore capillis,
Quoddam splendentis praestabat stemma nitoris.
Quem matrona videns nec [14 1Kb] mortalem fore credens
Obstupuit, mentis juxta morem muliebris
Procumbens subito magno terrore coacta.
Ille sed affatu [15 1Kb] blando trepidam refovendo
Inquit: Ne trepides [16 1Kb] , nec perturbata pavescas;
Sed cognosce, gravis pulso terrore timoris,
Quis sim! Magna tibi portans solamina, veni.
[Col. 1137B] Nam sum Johannes, liquidis qui tinguere lymphis
Christum promerui. Quia nos crebro coluisti,
Nuntio [17 1Kb] : Virginibus sacris tua clara propago
Instituet claustrum, pacem regnique triumphum,
Dum sua relligio studio steterit bene regum.
Hinc tua progenies seclis quandoque futuris
Culmine pollentis tanto clarescet [18 1Kb] honoris,
Ut terrenorum nullus tunc tempore regum
Jure potentatus illi valeat similari.
Dixerat, et subito rediens penetraverat aethra,
Linquens matronae solamen dulce benignae.
Hujus magnifici decoris promissio grandis
Progeniem domnae [19 1Kb] claram [20 1Kb] specialiter Odae
Signavit, de qua natus dux inclitus [21 1Kb] Oddo
Sceptris Henricum regem genuit satis aptum,
[Col. 1137C] Qui pater [22 1Kb] augusti fuit Oddonis venerandi,
Ejus qui, regis fultus virtute perennis,
Postquam Saxonum rexit patris vice regnum,
Nutu divino benedictus namque secundo,
Imperii sedem Romani dignus eandem
Ac sceptrum juris susceperat imperialis,
Aequivocumque sui natum pariter benedictum,
Disponente pia regis bonitate perennis,
Imperii sedem conscendere fecit [23 1Kb] eandem
Atque pari similis splendore frui dicionis.
Haec igitur modici demonstrat pagina libri
Plenius, e causis rerum quem scripsimus harum [(38) 1Kb] .
   Nunc ad opus coeptum devote perficiendum
Est convertendus stylus noster studiosus.
Ast ubi Liudolfo fuerat venerabilis Oda
[Vers. 86.][Col. 1137D] Foedere legali conjuncta, suo seniori,
[Col. 1138A] Inter nostrates celebris profecerat omnes
Moribus et factis, callem gradiens pietatis,
Exemploque suae vivens matris venerandae,
Se totam Domino commendabat prece sacra
Corde tenens matris monitum claustri faciendi
Hinc nam legalem non raro sui seniorem
Exhortabatur blandis nimium suadelis,
Ut de gazarum construxisset propriarum
Sumptu [24 1Kb] coenobium divinis laudibus aptum,
In quo sacrandae Domino velamine sacro
Fine tenus castae possent [25 1Kb] habitare puellae
Atque vacare sui sancti famulamine sponsi.
His ergo monitis vir concedendo fidelis,
Conjugis electae precibus consenserat apte,
Ac sic communi similis conamine voti
[Col. 1138B] Deservire Deo coeperunt protinus ambo.
Quis [26 1Kb] fuit ecclesiae possessio denique parvae
Trans ripas Gandae supra montana locatae,
Unde locum celebrem vocitabant Gandeshemensem.
Illic [(39) 1Kb] , obsequio Domini digne celebrando
Dum locus investigari posset magis aptus [27 1Kb] ,
Communi [28 1Kb] multas vita junxere puellas,
Atque sui natam decreverunt Hathumodam
His habitu similem fieri, sociamque perennem.
Utque [29 1Kb] puellaris rectrix fore [30 1Kb] posset ovilis,
Primitus hanc ipsam reverenter ad instituendam
Tradebant abbatissae cuidam venerandae,
Quae praelatarum vice succedendo priorum,
Tunc Herifordensem sortita fuit sibi sedem.
Tali [31 1Kb] divinum meditati sunt famulatum
[Col. 1138C] Nisu Liudulfus conjux [32 1Kb] insignis et ejus
Post haec acceptis proprii scriptis senioris,
Scilicet almifici regisque pii Hludowici [33 1Kb] [(40) 1Kb]
Ejus permissu cum non modico comitatu
Romam pergebant, sanctique patris visitabant
Sedem [34 1Kb] muneribus dignis precibusque benignis,
Ipsius auxilio deposcentes sua vota
Juxta velle Dei sese persolvere posse.
Hisdem [35 1Kb] temporibus possedit papa beatus
Sergius ecclesiae primatum namque regendae.
Hic ubi perlegit chartas regis sibi missas,
Sensit honore ducem summo dignum venientem,
Et perquirendo causam, qua venerat illic [36 1Kb] ,
Affatu miti blandum se praebuit illi.
Quem, ceu pontificem summum merito venerandum,
[Vers. 132.][Col. 1138D] Exorans dux Liudulfus cum conjuge pronus,
[Col. 1139A] Utitur [37 1Kb] his verbis tota dulcedine mixtis:
Inclite papa, tuis ne sis durus peregrinis,
Qui de longinquis terrarum venimus oris
Muneribus nostri famulatus te venerari.
Nitimur ardentis toto conamine mentis
Condere coenobium Domini sub honore sacrandum;
Unde quidem visum nobis est maxime justum
A te consilii solamen quaerere certi
Et studium nostri tibi rite precando fateri,
Qui caput ecclesiae toto dominaris in orbe;
Quo, si forte tibi placeat devotio nostri,
Auxilium praebente tua pietate paterna,
Quod votis gerimus, factis bene perficiamus.
Ac tu [38 1Kb] ---consilium nimis merito flagitamus---
Susceptis donis clementi pectore nostris,
[Col. 1139B] Scilicet et regis compulsus amore perennis,
Praesta sanctorum nobis sacra pignora, quorum
Omnis coenobii constructio possit honori
Apte signari, sacris meritisque [39 1Kb] tueri.
Utque sit absque jugo regum per secla potentum,
Nec terrenorum patiatur vim dominorum,
Hoc rectoris apostolici solum ditioni
Tradimus, ad defendendum pariterque regendum [40 1Kb] .
Haec dux. Et [41 1Kb] summus praesul sic Sergius orsus
Inquit: Te miti complector pectore, fili,
Consortemque tuam pariter complector amandam,
Atque piis studiis gaudens congaudeo vestris,
Nec vobis credo fas esse [42 1Kb] negare petita.
Hic duo rectores fuerant aliquando potentes,
Praesul Anastasius sedis sanctissimus hujus,
[Col. 1139C] Et coapostolicus sacer Innocentius ejus;
Qui post pastorem Petrum Paulumque magistrum
Ecclesiae meritis celebres fulsere supremis;
Quorum tam magna servantur corpora cura
Actenus a cunctis hujus rectoribus urbis,
Ut nec particulam quisquam subtraxerit unquam,
Pleno membrorum numero remanente sacrorum.
Sed quia jure piis concedere debeo votis [43 1Kb] ,
Amborum [(41) 1Kb] vobis donabo pignora gratis,
Corporibus sacris abscisa [44 1Kb] patenter ab ipsis;
Si sacramento confirmatis mihi facto,
Haec in coenobii venerari jam memorati
Fine tenus templo vestri munimine [45 1Kb] facto,
Nocte dieque sacris illic resonantibus hymnis,
Necnon accenso praeclaro lumine semper.
[Col. 1139D] Hoc et apostolici juris, sicut et petiistis,
Coenobium nostri designamus ditioni,
Ut [46 1Kb] terrenorum sit securum dominorum.
His dux promissis laetatus corde, verendis
[Vers. 182.] Mandatis se pontificis summi fore sacris
[Col. 1140A] Mox responsurum factis, inquit, studiosis,
Qui foret ecclesia dignus mox aedificanda.
Ut fert multorum sententia vere [47 1Kb] scientum,
Proxima coenobio fuerat tunc silvula, cincta [48 1Kb]
Collibus umbrosis, quibus et nos cingimur ipsis;
Necnon in silva fuerat sita parvula villa,
In qua Liudulfi soliti stabulare subulci,
Intra septa viri cujusdam lassa quieti
Corpora nocturnis sua composuere sub horis,
Dum sibi commissos debebant pascere porcos.
Hic quondam, cum sanctorum venerabile festum
Esset cunctorum mox post biduum celebrandum,
Sub noctis claras tenebris ardere lucernas
In silva multas ipsi videre subulci.
His visis, cuncti mirabantur stupefacti,
[Col. 1140B] Quid nova splendentis vellet sibi visio lucis,
Miro nocturnas scindens splendore tenebras;
Hocque domus patri narraverunt tremefacti,
Demonstrando locum, quem lux perfuderat ipsum.
Qui visu clare [49 1Kb] cupiens audita probare,
Extra tecta domus illis habitans sociatus,
Insomnem coepit noctem servare sequentem,
Non [50 1Kb] claudens oculos somno suadente gravatos,
Donec succensas rursus rutilare lucernas
Aucto vincentes numero videre priores,
Ipso quippe loco, sed prisco quam prius [51 1Kb] hora;
Ominis hoc signum felicis namque serenum
Ut Phoebus radios spargebat ab aethere primos,
Fit notum, fama cunctis prodente jocunda.
Nec latuisse ducem dignum potuit Liudulfum,
[Col. 1140C] Aures sed citius dicto pulsaverat ejus.
Ipseque sacrata festi mox nocte futuri
Observans caute, si quicquam postea tale
Coelitus ostensi monstraret [52 1Kb] visio signi,
Cum multis silvam pernox conspexerat ipsam.
Nec mora, cum nebula terras nox texerat atra,
Undique silvestris per gyrum denique vallis,
In quo fundandum fuerat praenobile templum,
Ordine disposito cernuntur lumina plura;
Quae simul arboreas umbras noctisque tenebras
Clare pollentis scindebant luce nitoris.
Hinc simul astantes Domino laudem referentes,
Omnes esse locum firmabant sanctificandum
Ejus ad obsequium, qui luce repleverat illum.
At dux coelesti non ingratus pietati,
[Col. 1140D] Arboribus mox succisis spinisque rejectis,
Consensuque suae dilectae conjugis Odae,
Omnino vallem mundari jussit eandem;
Silvestremque locum Faunis monstrisque repletum
[Vers. 232.] Fecit mundatum divinis laudibus aptum.
[Col. 1141A] Hinc, quos poscit opus, prius acquirens [53 1Kb] sibi sumptus,
Protinus ecclesiae construxit moenia pulchrae [54 1Kb] ,
Quae splendor lucis designavit rutilantis.
Hac igitur causa fuerat [55 1Kb] jam coepta secundo
Coenobii sub honore Dei constructio nostri
Interea lapides structurae convenientes
Non potuere locis nancisci prorsus in illis;
Unde moram templi patitur perfectio coepti.
Abbatissa sed a Domino sperans Hathumoda
Impetrare fide credente se [56 1Kb] omnia posse,
Frangebat sese nimio persaepe labore,
Nocte dieque Deo sacris studiis famulando;
Et subjectarum multis illi sociatis,
Coelitus auxilii petiit solamina ferri,
[Col. 1141B] Ne non perfectum remaneret opus bene coeptum.
Nec mora, coelestem quam quaerebat pietatem
Sensit adesse [57 1Kb] suis votis promptam [58 1Kb] misereri.
Nam jejunando sacris precibusque vacando
Cum prostrata die quadam jacuit secus aram,
Vocis mansuetae [59 1Kb] monitis exire jubetur
Atque sequi volucrem, quam [60 1Kb] jam progressa sedentem
Cerneret in saxi cujusdam vertice magni.
Ipsaque complectens animo praecepta parato,
Egreditur, dictis credens ex corde jubentis;
Ac cementariis secum sumptis bene gnaris
Perrexit citius quo duxit Spiritus almus,
Donec ad coeptum [61 1Kb] perrexit nobile templum.
Illic candidulam vidit residere columbam
[Col. 1141C] In designati [62 1Kb] praecelso vertice saxi;
Quae mox expansis volitans praecesserat alis,
Temperat atque suum non sueto more volatum
Posset ut [63 1Kb] aereos [64 1Kb] directo tramite sulcos
Cum sociis gradiendo sequi virguncula Christi.
Cumque columba locum volitans venisset ad illum,
Quem nunc non sterilem magnis scimus fore petris,
Descendens terram rostro percusserat illam,
Sub cujus lapides latuerunt aggere plures.
Quo certa [65 1Kb] viso Christi dignissima virgo
Emundare locum socios praeceperat ipsum,
Tellurisque gravem fodiendo scindere molem [66 1Kb] .
Quo facto, praestante pia bonitate superna,
Copia magnarum monstratur multa petrarum;
[Vers. 275][Col. 1141D] Unde monasterii cum templo moenia coepti
[Col. 1142A] Omnia materiam possent traxisse petrinam.
Hinc magis atque magis toto conamine mentis
Factores templi, Domini sub honore sacrandi,
Instabant operi mox nocte dieque recenti.
   Sed dux Liudulfus, primus qui conditor ejus.
Extitit et cura cujus processit origo
Omnis structurae precibus poscentibus Odae,
Proh dolor! ad summum non duxit opus studiosum
Sed naturalis saeva tactus nece mortis
Cogitur ante suum factori reddere flatum (an. 866),
Quam perfecta domus Domini foret inclita prorsus;
Commisitque suae carae moriendo relictae,
Atque suis natis, ducibus supra memoratis,
Totius infandi [67 1Kb] pondus curamque laboris,
Exorans votis ut complerent studiosis
[Col. 1142B] Omnem coenobii structuram perficiendi.
Cujus in antiquo corpus venerabile templo
Tunc gremio terrae commendatum fuit apte;
Ossa sed annorum post decursus aliquorum
Sunt hac [68 1Kb] in ecclesia translata locanda novella.
Forsan ad hoc [69 1Kb] illum mundo Deus abstulit isto,
Dum vix [70 1Kb] aetatis febres [71 1Kb] tetigit mediocres,
Illustris domnae post haec ut plenius Odae
Mens intenta [72 1Kb] Deo, posset tractare superna,
Expers carnalis totius prorsus amoris.
Nec tamen auxilii solamen denegat illi,
Sed praestabat opem solita pietate recentem,
Qua [73 1Kb] suffulta suas posset ditescere nonnas
Omnibus his rebus, noster quibus indiget usus.
Ergo sui natam, Liutgardae [74 1Kb] nomine dictam,
[Col. 1142C] Nutu clementis regis praestante perennis,
Elegit clarus Francorum rex Ludowicus
Regni consortem sibimet sociamque [75 1Kb] perennem,
Filius illius [(42) 1Kb] , cujus dono Liudulfus
Suscepit primum propriae gentis dominatum.
Quae regina quidem nobis ad prosperitatem
Facta, suae dignum sanctae matri famulatum
Praestat, opem [76 1Kb] regis praebens, proprii senioris,
Multaque [77 1Kb] coenobio promisit commoda nostro [78 1Kb] .
   Interea Christi virgo felix Hathumoda,
Cum gregis undenos curam bis gesserat annos,
Ocius in Christo moriens transivit ad astra (an. 874),
Gerbergae tenerum commisit ovile regendum.
Haec fuit illustri cuidam nimiumque potenti
[Vers. 320.][Col. 1142D] Desponsata viro, Bernhardo [79 1Kb] nomine dicto;
[Col. 1143A] Sed sese Christo clam consecraverat ipsa
Coelesti vere [80 1Kb] sponso velamine sacro,
Omnino sponsum spernens animo moriturum.
Nec tamen extemplo, pro seditione cavenda,
Auro fulgentes potuit deponere vestes,
Induitur solito sed vestitu pretioso.
Interea venit, quem sponsa Dei reprobavit,
Uti colloquiis ejus quaerens manifestis.
Audivit vero, votum quia fecerit ipsa,
Velle puellarem caste servare pudorem.
Quae cum tardaret cito nec procedere vellet,
Quod prius audierat, verum fore valde timebat;
Impatiensque morae domnam [81 1Kb] precibus placat Odam,
Donec ipsa suam jussit procedere natam,
Ornatam pulchre cultu vestis pretiosae,
[Col. 1143B] Necnon gemmatis sponsarum more metallis.
Ast ubi Bernhardus vidit, quam desideravit,
His verbis caram causari fertur amicam:
Non raro didici, fama procedente sinistra,
Quod tu [82 1Kb] nitaris [83 1Kb] nostrum disrumpere pactum
Et fidei foedus servandum solvere prorsus.
At nunc ad bellum citius properare futurum
Praecepto regis cogor, nostri senioris.
Hinc tempus quod nunc [84 1Kb] non est hoc discutiendi,
Si redeam certe sospes, comitante salute,
Scito procul dubio, quod te mihimet sociabo
Atque tui votum penitus pessumdabo vanum.
Dixerat, et dextra, permotus mente, levata,
Jurat per gladium, per candidulum quoque collum,
Juxta posse sui factis praedicta repleri.
[Col. 1143C] Respondens ergo Gerberg ait ore modesto:
Christo me totam committo meam quoque vitam,
Utque fiat de me juxta Domini, rogo, velle.
His ita colloquiis mutuo sermone peractis,
Bernhard [85 1Kb] mox abiit, casuque suo cito sensit,
Nil contra Dominum quemcumque valere superbum;
Et quia plus justo deliquit inania fando,
Decidit in bello victus virtute superna.
Ac Christi virgo sponsi coelestis amori
Se mox conjunxit, quem caste semper amavit.
   Cujus primatus sexto, ni fallor, in anno (an. 880)
Brun dux, ecclesiam promptus defendere sanctam,
Incursu de saevorum satis Ungariorum [(43) 1Kb]
Proh dolor! ex ipsis Domini pravis inimicis
Occiditur, binis cum praesidibus venerandis,
[Col. 1143D] Omnibus atque viris propriae pariter legionis.
Quo mox occiso, junior frater suus [86 1Kb] Oddo
Dux factus populi dono regis Hludowici,
[Vers. 369.] Respondit factis sanctae voto genetricis,
[Col. 1144A] Ac studio simili concordans nititur illi
Cultibus ecclesiam dignis ornare novellam,
Quae post haec anno fuerat sacranda secundo.
Moenia coenobii perfecit [87 1Kb] omnia nostri,
Commoda mansuris illic per secla puellis.
   His bene perfectis, juxta praecepta parentis
Eligitur (an. 881, Nov. 1), domna [88 1Kb] poscente videlicet Oda,
Ipsa dies templo condigne sanctificando,
In cujus noctis medio quam pluribus illo [89 1Kb]
Tertio conspicuae quondam fulsere lucernae,
Et quod [90 1Kb] cunctorum pariter venerabile festum
Sanctorum vasti [91 1Kb] fuerat per climata mundi,
Principio mensis celebrandum rite Novembris.
Hac fama templi passim resonante [92 1Kb] sacrandi,
[Col. 1144B] Undique permultae mox confluxere catervae,
Optantes diei praesentes esse celebri.
Scilicet aurorae primo candore micante,
Omnis nostrarum collectim [93 1Kb] turba sororum,
Susceptis patronorum gratulando piorum
Corporibus sacris, pergit resonantibus hymnis
Ad loca coenobii summo conamine structi.
Tunc tandem cunctis ad cultum rite paratis
Festi, Wichbertus praesul [(44) 1Kb] Domini benedictus
Dedicat hoc templum Domini sub honore decorum
Omnibus ad laudem sanctis per secla perennem,
Quorum nunc festum digne fuerat celebrandum.
Hoc [94 1Kb] nam facta fuit clari sacratio templi,
Centum mansuris octo vicibus revolutis
Octonis denis, uno pariter superaucto,
[Col. 1144C] Postquam virgo puellaris sine sorde pudoris
Seclorum regem peperit propriumque [95 1Kb] parentem.
Tunc coepere locis primum silvestribus illis
Carmina divinae laudis clare resonare.
Exin [96 1Kb] et illius nostri collectio coetus
Illic permansit Domino jugiter famulando.
Et licet abbatissa gregem Gerberga recentem
Caute servaret [97 1Kb] crebris monitisque doceret [98 1Kb] ,
Conservare suae fuerant [99 1Kb] quae congrua vitae
Contra propositum nec quid patrare profanum,
Domna tamen conversando [100 1Kb] venerabilis Oda
Intra claustra monasterii cura vigilanti
Scrutatur conjunctarum persaepe sororum
Actus et studium, mores, vitae quoque cursum,
Ne vel, contempta [101 1Kb] majorum lege sequenda,
[Col. 1144D] Vivere lege sua reprobe [102 1Kb] praesumeret ulla,
Vel locus illiciti foret ullius [103 1Kb] peragendi,
Exemploque suo praemonstravit [104 1Kb] facienda.
[Vers. 417] Et ceu prudentis [105 1Kb] dulcis dilectio matris
[Col. 1145A] Nunc terrore suas prohibet delinquere natas,
Nunc etiam monitis bona velle suadet amicis,
Sic haec sancta suas caras instruxit alumnas,
Nunc dominatricis mandando jure potentis,
Nunc etiam matris mulcendo more suavis,
Quo [106 1Kb] vita simili cunctae [107 1Kb] communiter uni
Servirent regi, jubilant cui sidera coeli.
Praeterea quas maternae pietatis amore
Nutrivit vere, magno veneratur honore,
Has ipsas vocitando suas saepissime domnas.
Nam quoties neptes [108 1Kb] ejus proceresque nepotes,
Quos praepollentis decus extollebat honoris,
Ejus ad implendum convenerunt famulatum,
Certantes donis illam donare coruscis,
Regis ut illustrem socrum propriamque parentem,
[Col. 1145B] Illos mox verbis affari dicitur istis:
Exortans moneo vos, o mea pignora cara,
Ut maturetis condignis primulae [109 1Kb] vestris
Muneribus nostras large ditescere domnas,
Hic servire piis debent quae sedulo nostris
Patronis, quorum meritis, precibus quoque sacris
Successus nobis optatae prosperitatis
Necnon regalis decus accedebat honoris.
Hac ratione suam stirpem persuaserat omnem
Erga coenobii cultum pie sollicitari.
Et loca, quae generi dono regis Hludowici
Possessura quidem proprium suscepit in usum,
Permittente sua pariter pietate benigna,
Ecclesiae tradi faciebat Gandeshemensi.
Nec rex ipse locum sublimavit minus illum,
[Col. 1145C] Liudgardis pia reginae bonitate precante;
Sed tradens illi [110 1Kb] largitur praedia multa [(45) 1Kb]
In jus Gerbergae, nostrae rectricis amandae,
Ipsius illustris reginae namque sororis.
Quem [111 1Kb] [(46) 1Kb] rex Arnulfus, successor scilicet hujus,
Posthac per scriptum regali jure statutum
Firmat, vinetis ejus dono superauctis;
Ac sic coenobio succedunt prospera plura,
Summorum meritis intercedentibus almis
Pontificum, quorum constat sub honore dicatum.
Sed ne plus justo fragiles extollere mentes
Suaderet talis [112 1Kb] successus prosperitatis,
Utque probaretur felix nostri dominatrix,
Vere judicii salubris censura superni
[Col. 1145D] Perplures horum mundo subtraxerat isto,
Quorum coenobium fuerat solamine fultum.
   Ergo rege pio jam defuncto Hludowico [113 1Kb] ,
Qui regum [114 1Kb] primus nostros tradebat in usus
[Vers. 466.] Regali prius obsequio loca debita multa,
[Col. 1146A] Necnon chyrographis ejus sub nomine scriptis
Jura monasterii firmaverat omnia nostri [(47) 1Kb] ;
Ejus post annos discessus denique paucos
Liudgardis regina, sui dignissima regni
Consors, tantorum quae nobis causa bonorum
Extitit, e [115 1Kb] mundo discessit proh dolor! isto
Non sine nostrarum magno rerum detrimento.
Cuinam consimilis successit causa doloris,
Abbatissa bonis Gerberg quia dedita curis,
Quae praedictorum suffulta juvamine regum,
Necnon reginae germano foedere junctae [116 1Kb]
Coenobium donis ornavit saepe coruscis,
Usibus et quaestum nostris superaddidit amplum,
Postquam bis denos binos quoque praefuit annos,
Officio vice rectricis perfuncta prioris,
[Col. 1146B] Deposito [117 1Kb] fragilis mortali pondere carnis,
Factori flatum reddebat ab aethre receptum (an. 896);
Orbatumque sui dimisit ovile sorori
Christinae procurandum sancteque tuendum.
   Quae praefatarum mores sectando sororum
Atque sui vitam bene praemeditando gerendam
Illis fit similis magnae forma probitatis,
Quis [118 1Kb] fuit aequalis provectu [119 1Kb] nobilitatis.
Mater et illius, stabilem corrumpere cujus
Mentem nullarum potuit mutatio rerum,
Quo minus obsequio Domini fieret studiosa,
Provocat exemplis illam, monitis quoque crebris,
Ut sese semper circumspiciens sapienter [120 1Kb] ,
Commissum caute sibimet servaret ovile,
[Col. 1146C] Necnon factorum juxta meritum [121 1Kb] variorum
Nunc pie subjectas monitis mulceret amicis,
Nunc etiam verbis juste terreret acerbis,
Ne quem divini ritum cultus violari
Torpens affectus cordis permitteret ejus.
Ipsaque domna sui studio laudabilis Oda,
Quae claris splendens radiis mirae bonitatis,
Sat dilecta Deo fuerat, celebris quoque mundo,
Semper maternae solito pietatis amore
Ejus adoptivis studuit conquirere natis,
Quicquid nonnarum deposcere sciverat usum;
Oddonisque [122 1Kb] ducis clari devotio grandis
Concordando suae votis [123 1Kb] carae genitricis,
Auxilio regum, quibus exhibuit famulatum,
Ipsum virgineum coetum [124 1Kb] Christi famularum
[Col. 1146D] Fovit clementer, necnon provexit amanter.
Nec propriae vitae compelli quivit amore,
Ut vel eas damno laedendo tangeret ullo,
Vel minus impleret, quae mater digna juberet.
[Vers. 515.] Ac sic concessae sibimet per tempora vitae
[Col. 1147A] Omni ferventis studuit conamine mentis
Coenobio patronorum praebere suorum
Ipsius auxilii semper tutamina certi;
Nec vice terribilis metui petiit [125 1Kb] senioris,
Sed bene mansueti genitoris ad instar amari.
Unde loco non immerito permansit in illo
Hactenus insignis laus illius pietatis.
Nos quoque permotae tantae dulcedine famae,
Necdum maternis quae tunc erupimus [126 1Kb] alvis,
Sed fuimus vere longo post tempore natae,
Haut [127 1Kb] minus illius constanter amore flagramus [128 1Kb] ,
Quam qui praesentem contemplabantur eundem
Atque suae donis ditabantur pietatis.
   Hic igitur talis praeclarae vir pietatis,
Qui pius [129 1Kb] urbicolis tribuit bona talia nostris,
[Col. 1147B] Morte sui matrem nostri domnamque potentem
Praeveniendo prior, vetiti pro crimine pomi [130 1Kb] ,
Quod protoplastes degustavere parentes,
Exuitur membris limoso stamine textis,
Proh dolor! atque seris clausit sua lumina [131 1Kb] mortis (an. 912. Nov. 30.),
Coetu nostrarum circumvallante sororum
Pernimio domni fletu lectum morituri.
Cujus ad exequias summo nisu celebrandas
Undique nostrates [(48) 1Kb] confluxerunt lacrimantes [132 1Kb] ,
Atque sui lethum cari senioris amarum
Omnes immodicis pariter flevere lamentis.
Sed luctum procerum, vulgi pariterque lamentum,
Vicit nonnarum miseranda querela suarum;
Quae pro defectu mentis [133 1Kb] solito muliebris
[Col. 1147C] Vivere spernentes, citiusque mori cupientes,
In lacrumando modum voluerunt ponere nullum.
Hinc patris ejusdem cari dominique benigni
Corpus per triduum conservabant inhumatum
Ceu sese lacrimis sperarent posse refusis
Extincti flatum citius revocare reductum.
Tandem consilium sapiens satis advenientum
Decernens vanae [134 1Kb] spei debere reniti,
Ocius in tumulo non absque dolore parato,
Sed luctu nimio circumstantium [135 1Kb] madefacto,
[Vers. 555.] Membra ducis tanti digne servanda locari
[Col. 1148A] Fecit in ecclesiae medio, quam struxerat ipse.
Illic nostrarum studio certante sororum,
Continuis precibus dilectus spiritus ejus
Semper Celsithroni [136 1Kb] commendatur pietati,
Quo det [137 1Kb] ei requiem clemens sine fine perennem.
   Scilicet ante dies octo totidem quoque noctes,
Quam ducis occasus miserabilis accidit hujus,
Ipsius nato, regi quandoque futuro,
Nascitur Henrico famosus filius Oddo,
Qui fuit electus regis pietate perennis
Primus Saxonum rex post patrem strenuorum
Augustus Romanorum pariterque potentum.
   Mensibus hinc senis cursu volitante peractis (An. 913. Mai.),
Dum decus hoc tanti [138 1Kb] clarum generis fuit ortum,
[Col. 1148B] In quo laeta procul dubio promissa repleta
Christi baptistae creduntur primitus esse,
Istius exiguae quae mox in vertice Musae
Aedae [139 1Kb] namque suae memini fore dicta parenti,
Oda nimis felix, nostri spes et dominatrix,
Quum decies denos septem quoque vixerat annos,
Vitam fine bono consummans [140 1Kb] transit ad astra,
Exspectans spe felici tempus redeundi
Flatus, atque resurgendi de pulvere pleni
Corporis in tumulo, quod nunc sub tegmine duro
Juxta natarum requiescit busta suarum.
   Nec Christina, suis quae sola remansit alumnis,
Jam tunc instantis grandis dulcedo doloris,
Plus quam bis ternos post matrem vixerat annos;
Sed reddens animam, Factore vocante beatam (an. 919),
[Col. 1148C] Jungitur in lucis patria pacisque perennis
Ejus germanis, quarum pollebat honoris
Heres et sanctae sectatrix inclita vitae.
Quas matri cunctas in coelo consociatas,
Alme Pater, tecum praesta gaudere per aevum [141 1Kb] ,
Illius [142 1Kb] boni mercede perenniter uti,
Quod retro cuncta tuis servasti secula caris,
Quo te cum Nato necnon cum Flamine sacro
Solum rectorem coelestibus imperitantem
[Vers. 594.] Dulci [143 1Kb] laetitiae laudemus [144 1Kb] voce jocundae.




[Col. 1149]
CARMEN DE GESTIS ODDONIS I IMPERATORIS.



HROTSUITHAE PRAEFATIO AD GERBERGAM ABBATISSAM GANDERSHEIMENSEM.

[Col. 1149A] GERBERGAE illustri abbatissae, cui pro sui eminentia probitatis haut minor obsequela venerationis, quam pro insigni regalis stemmate generositatis, HROTSUIT Gandeshemensis, ultima ultimarum sub hujusmodi personae dominio militantium, quod famula erae [145 1Kb] .

O mea domna, quae rutilanti spiritalis varietate sapientiae perlucetis, non pigescat vestri almitatem [146 1Kb] perlustrare, quod vestra [147 1Kb] confectum non [148 1Kb] ignoratis ex jussione. Id quidem oneris mihi inposuistis, ut gesta caesaris augusti, quae nec auditu unquam affatim valui colligere, metrica percurrerem ratione. In hujus sudore progressionis quantum meae insciciae difficultatis obstiterit, ipsa conjicere [149 1Kb] potestis; quia haec eadem nec prius scripta repperi, nec ab aliquo digestim [150 1Kb] sufficienterque dicta [Col. 1149B] elicere quivi, sed veluti si aliquis nescius ignoti per latitudinem saltus iturus, ubi omnis semita nivali densitate velaretur obducta, hicque nullo duce, sed solo praemonstrantium nutu inductus, nunc per devia erraret, nunc recti tramitem callis improvise incurreret, donec tandem emensa arboreae medietate spissitudinis, locum optatae comprehenderet quietis, illicque gradum figens, ulterius progredi non praesumeret, usque dum vel alio superveniente induceretur, vel praecedentis vestigia subsequeretur,---haut aliter ego magnificarum prolixitatem rerum jussa ingredi, regalium multiplicitate gestorum nutando et vacillando aegerrime transcurri [151 1Kb] , [Col. 1150A] hisque admodum lacessita, competenti in loco pausando silesco, nec augustalis proceritatem excellentiae sine ducatu appono subire. Si enim facundissimis dissertissimorum sententiis, quas vel modo scriptas vel otius de his rebus non dubito fore scribendas, fuerim animata, fortasse nanciscerer unde mei rusticitas velaretur aliquantisper. Nunc autem omne latus tanto magis caret defensione, quanto minus ulla fulcitur auctoritate; unde etiam vereor, me temeritatis argui tendiculasque multorum non devitare convitii, eo quod pompis [152 1Kb] facetae urbanitatis exponenda eloquentius, praesumpserim dehonestare inculti vilitate sermonis. Si tamen sanae mentis examen accesserit, quae res recte pensare non nescit, quanto sexus fragilior scientiaque [Col. 1150B] minor, tanta venia erit facilior; praesertim cum non [153 1Kb] meae praesumptionis, sed vestrum [154 1Kb] causa jussionis hujus stamen opusculi coeperim ordiri. Cur tamen aliorum juditia formido, quae vestri solummodo censurae, si quid fefelli, obnoxia existo? vel cur nequeam devitare convicia, quae solummodo silentio studere debeo, ne si seriem pro sui vilitate nulli ostendendam velim propalari, merito omnium succumbam reprehensioni [155 1Kb] ? Vestro autem vestrique familiarissimi, cui hanc rusticitatem sanxistis praesentatum iri, scilicet archipraesulis Wilhelmi, judicio, quoquomodo factum sit, aestimandum relinquo.



AD ODDONEM I IMPERATOREM.
[Col. 1149]

   [Col. 1149C] Pollens imperii regnator caesariani
Oddo, qui regis pietate fovente perennis
In sceptris augustalis praeclarus honoris
Augustos omnes superas pietate priores,
Quem plures gentes passim metuunt habitantes,
Muneribus variis Romanus donat et orbis:
Exiguum munus ne spernas carminis hujus,
Iste sed oblatus laudum placeat tibi census,
Quem postrema gregis solvit tibi Gandeshemensis,
Quem dulcis patrum collegit cura tuorum,
Continuumque tibi debet studium famulandi.
[Col. 1150C] Forsan gestorum plures scripsere tuorum
Et sunt scripturi post haec insignia multi;
Sed non exemplum quisquam mihi praebuit horum,
Nec [156 1Kb] scribenda prius scripti docuere libelli,
Causa sed est operis tantum devotio mentis.
Haec et ad audendum suadebat opus metuendum;
Nam sat formido, quod gesta tui modulando
Incaute sim falsa sequens, non vera retexens;
Sed non hoc suasit mala mis [157 1Kb] praesumptio mentis,
Nec summa veri contempta sponte fefelli;
Sed res ut scripsi sese sic prorsus habere
[Col. 1151A] Ipsi dicebant mihi, qui scribenda ferebant.
Hinc augustalis pietas non spernat, honoris
Quod simplex humilis gessit devotio mentis.
Et cum te libri laudantes congrue multi
Post haec scribantur [158 1Kb] meritoque placere probentur.
Ordine postremus non sit tamen iste libellus,
[Col. 1152A] Quem prius exemplo constat scriptum fore nullo.
Et licet imperii teneas decus Octaviani,
Non dedigneris vocitari nomine regis,
Donec perscripto vitae regalis honore,
Ordine digesto necnon sermone decoro
Dicatur sceptri decus imperiale secundi.



AD ODDONEM II IMPERATOREM.
[Col. 1151]

   [Col. 1151A] Oddo Romani praefulgens gemmula regni,
Oddonis flos augusti splendens venerandi,
Cui rex altithronus, perpes quoque filius ejus,
[Col. 1151B] Praestitit imperium pollens in vertice rerum:
Vilem ne spernas vilis textum monialis,
Quem praesentari, si digneris reminisci,
Ipse tui claris jussisti nuper ocellis,
Et cum perspicias maculis sordescere crebris
Ad celerem [159 1Kb] tanto veniam mox pronior esto.
In monstrando, tuis quantum plus pareo jussis,
Si tis [160 1Kb] praecepto non urgerer metuendo,
Non foret ullo [161 1Kb] modo mihimet fiducia tanta,
Ut tibi praesentis scrutandum rusticitatis
Auderem [162 1Kb] satis exiguum praeferre [163 1Kb] libellum;
Qui praestante Deo patri subjunctus in aula,
Ipsius et monitis [164 1Kb] promptus parere paternis,
Par decus imperii retines concorditer ampli,
Conportans dextra sceptrum regale tenella.
[Col. 1151C] Sed quia te memini sublimiter assimilari
[Col. 1152A] Nato famosi regis David Salomoni,
Qui genitore suo praesente jubenteque sancto
Optata regnum suscepit pace paternum,
[Col. 1152B] Ipsius exemplo te contentum fore spero;
Qui cum regnando resideret in arce superba,
Prudenter legum condens decreta sacrarum
Ac penetrans animo rerum secreta profundo,
Nunc libet et minimis mentem laxare rimandis,
Sed nec conflictum fastidit rite duarum
Solvere juditii celeri discrimine recti,
Prolem restitui verae mandans genitrici.
Hinc supplex te posco quidem nostrum Salomonem;
Et licet imperii tenearis sollicitandi
Cura, digneris tamen et propriae monialis
Ludendo [165 1Kb] seriem nunc lectitare recentem,
Quo male compositis verbis mox decidat omnis
Rusticitas, oris detractibus imperialis [(49) 1Kb]
Nominis et titulo signata tui venerando
[Col. 1152C] Despectus nimia meriti tueantur ab aura.



INCIPIT HISTORIA
[Col. 1151]

   [Col. 1151C] Postquam rex regum, qui solus regnat in aevum
Per se cunctorum transmutans tempora regum,
Jussit Francorum transferri nobile regnum
Ad claram gentem Saxonum [166 1Kb] (an. 919), nomen habentem
A saxo per duriciam mentis bene firmam,
Filius Oddonis magni ducis et venerandi,
Scilicet Henricus, suscepit regia primus
Fausto [167 1Kb] pro populo [168 1Kb] moderamine sceptra gerenda.
   Hic pollens quantae fuerat bonitatis honore,
Et quanta populos rexit pietate subactos,
Qualiter et reges meritis tunc temporis omnes
Praeminet eximiis, excedit denique vilis
Hujus carminuli textum nimium viciosi.
[Col. 1151D] Nam fuit immitis reprobis, blandus quoque justis,
[Vers. 15.] Summo conservans studio legalia jura,
[Col. 1152C] Aequa satis meritis reddens quoque praemia cunctis.
Huic rex pacificus dederat de sidere [169 1Kb] Christus
Ejus civilem vitae per tempora pacem;
Omine felici tenuit quoque culmina regni,
Ni fallor, denos labentis temporis annos
Necnon bis ternos multum feliciter actos,
Conregnante sua Mathilda conjuge clara,
Cui [170 1Kb] nunc in regno non compensabitur ulla,
Quae posset meritis illam superare supremis.
   Trina quibus Deitas dederat tres denique natos,
Jam tunc, felici disponendo pie genti,
Ne post Henrici mortem, regis venerandi,
Imperium regni male surriperent scelerosi,
Hi sed regalis nati de germine stirpis
[Col. 1152D] Rexissent regnum concordi pace paternum,
[Vers. 31.] Quamvis dissimiles his servarentur honores,
[Col. 1153A] Binis regnanti subjectis scilicet uni.
   Inter quos primus fulsit ceu lucifer ortus
Oddo, micans radiis nimium clarae bonitatis,
Gratia quem regis solita pietate perennis
Rectorem plebi praevidit rite fideli.
Hic aetate prior fuerat, meritis quoque major,
Congruus et sceptris defuncto patre gerendis.
Non opus est, verbis ejus summam probitatis
Dicere, vel pueri meritum laudabile tanti,
Cui Christus talem jam nunc augescit [171 1Kb] honorem,
Possidet ut Romam pollenti jure superbam,
Quae semper stabilis summum fuerat caput orbis,
Edomat et gentes, Christo favente, feroces,
Quae prius ecclesiam laniabant saepe sacratam.
Post hunc Henricus fuerat feliciter ortus,
[Col. 1153B] Inpositoque patris famosus nomine regis,
Provida quem domini pariter sapientia Christi
Dignatur [(50) 1Kb] servare ducem populo bene fortem,
Belliger ut fortis, belli doctissimus artis,
Fortiter ecclesiam praemuniret venerandam,
Ceu murus jaculis obstans fortissimus hostis.
Post hunc ecclesiae pastor Brun nascitur almae,
Gratia pontificis quem duxit summa perennis
Dignum catholici curam gestare popelli;
Hinc quoque divino nutu patris pia cura
Ipsum [172 1Kb] servitio Christi fecit religari [173 1Kb] ,
Abstractum gremio carae nutricis amando,
Ut regni pompis posset constare relictis
Miles stelligera semper regnantis in aula.
At Christus, Patris sapientia vera perennis,
[Col. 1153C] Tironem refovendo suum clementius istum
Ipsi dona dedit tantae praeclara sophiae,
Quod non est [(51) 1Kb] illo penitus sapientior ullus
Inter mortales fragilis mundi sapientes.
   His igitur pueris regali more nutritis,
Ipsorum patri famoso denique regi
Henrico placuit, factis quod rite replevit,
Ut, vitae calidas sospes dum carperet auras,
Ipse suo primogenito regique futuro
Oddoni dignam jam disponsaret amicam,
Quae propriae proli digne posset sociari (an. 929).
Hanc non in proprio [174 1Kb] voluit conquirere regno,
Trans mare legatos sed transmisit bene cautos
Gentis ad Anglorum terram sat deliciosam,
Demandans, ut continuo cum munere [175 1Kb] misso
[Col. 1153D] Aedwardi regis natam peterent Eaditham,
Quae patre [(52) 1Kb] defuncto jam tunc residebat in aula,
Fratre [(53) 1Kb] suo regni sceptrum gestante paterni;
[Vers. 80.] Quem peperit regi consors non inclita regni,
[Col. 1154A] Istius egregiae genitrix clarissima domnae,
Altera sed generis mulier [176 1Kb] satis inferioris [(54) 1Kb] .
   Haec nam versiculis proles quam scriptito regis,
Haec, inquam, fama cunctis fuerat bene nota;
Nobilitate potens, primis meritis quoque pollens,
Edita magnorum summo de germine regum.
Cujus praeclaro facies candore serena,
Regalis formae miro rutilabat honore;
Ipsaque perfectae radiis fulgens bonitatis,
In patria talis meruit praeconia laudis,
Ut fore judicio plebis decernitur omnis
Optima cunctarum, quae tunc fuerant, mulierum.
Nec mirum meritis si lucebat bene primis,
Germen sanctorum quam producebat avorum;
Hanc tradunt ergo natam de stirpe beata
[Col. 1154B] Oswaldi regis, laudem cujus canit orbis,
Se quia subdiderat morti pro nomine Christi [(55) 1Kb] .
   At regis nostri venientes denique missi
Ad fratrem domnae jam tunc residentis in arce,
Illi nudabant, quaecumque secreta ferebant.
Quae sibi percerte comperta satis placuere,
Moxque suae dulci narrabat voce sorori,
Exortans illam regi parere fideli,
Illam qui propriae proli voluit sociari.
Cumque suae monitis menti instillaret amicis
Oddonis dulcem, pueri regalis, amorem,
Collegit innumeras summo conamine gazas.
Ast ubi collecti visum fuerat satis ipsi,
Praedictam sociis domnam comitantibus aptis
Trans mare percerte summo direxit honore
[Col. 1154C] Condonans illi gazas nimium preciosas.
Necnon germanam secum transmisit Adivam [(56) 1Kb] ,
Quae fuit aetatis meriti pariterque minoris,
Quo sic majorem prorsus conferret honorem
Oddoni, nato famosi regis amando,
Egregie binas stirpis mittendo puellas,
Ut sibi quam vellet sponsam licito sociaret
Aspectu primo sed mox Eadit veneranda,
Jure placens cunctis habitu [177 1Kb] summae bonitatis,
Regali nato censetur congrue digna.
Haec illi dulcem peperit clarissima prolem
Nomine Liudulfum, tantis genitoribus aptum,
Quem populus merito dilexit amore tenello,
Exoptans prolongari vitam satis ipsi.
   Histis sic habitis, instabat denique finis
[Col. 1154D] Henrici regis, cujus mortem gemit omnis
Illius imperio populus jurique subactus.
Quo nam defuncto (an. 936), regnum susceperat Oddo,
[Vers. 129.] Ejusdem primogenitus regis venerandus,
[Col. 1155A] Et voto cuncti jam respondente popelli,
Unguitur in regem, Christo praestante, potentem.
Cui rex gratiolae coeli munuscula tantae
Contulit, ut digne cunctis celeberrimus ipse
Gestorum reges fama praecelleret omnes,
Oceanus refluis quos jam circumfluit undis.
Insuper e tantis ipsum sacra dextra potentis
Protegit insidiis occulta fraude paratis,
Et tam magnificis ornat persaepe triumphis.
Ut credas, regem David regnare fidelem,
Jam nunc antiquis fulgentem rite triumphis.
Nec solum gentes frenis moderat bonitatis,
Quae prius imperio patris dederant sua colla,
Sed multo plures certe sibi vindicat ipse,
Subdens gentiles Christi servis ditiones,
[Col. 1155B] Quo pax ecclesiae fieret [178 1Kb] stabilita sacratae.
Ad bellum certe quoties processerat ipse,
Non fuit [179 1Kb] populus, quamvis virtute superbus,
Laedere qui posset vel exsuperare valeret
Ipsum coelestis fultum solamine regis;
Ejus nec cessit telis exercitus ullis,
Ni sua spernendo forsan regalia jussa
Illic pugnaret, quo rex idem prohiberet.
   At dux Henricus, frater regis venerandus,
Princeps in regno fuerat tunc nempe quieto
Post regem, plebi merito venerabilis omni;
Qui sibi condigne legali junxit amore
Arnulfi natam (an. 938), ducis egregii, generosam,
Nomine Judittam, vultus splendore coruscam
Ac fulgore magis cunctae nitidam bonitatis.
[Col. 1155C] His ita digestis, fuerat pax undique nostris
Ad tempus modicum libitoque minus populorum
Bellorum certe saevo clangore tacente.
   O quam tranquillum ridens deduceret aevum
Fortunata satis nostrae res publica gentis,
Quae nimis imperio regis regitur sapientis,
Si non antiqui mala calliditas inimici
Turbaret nostrum secreta fraude serenum!
Denique devictis aligenorum [180 1Kb] bene telis,
Exoritur nostris subito discordia fortis,
Laeserat et plebem bellum civile fidelem
Plus quam bellorum structura frequens variorum.
Hujus causa mali fuerat non parva dolendi
Denique conflictus quorundam non moderatus,
Ex quibus Henrico quaedam pars mente benigna
[Col. 1155D] Devovit regis fratri [181 1Kb] jus vernulitatis,
Pars Evurhardo comiti studium famulandi.
At cum quisque sui peteret solamina domni,
Hinc gravior dominis discordia nascitur ipsis.
Tandem percerte conflictu progrediente,
Praedictus praeses male collectas legiones
[Vers. 181.] Mox ad castellum Baduliki [(57) 1Kb] capiendum
[Col. 1156A] Ex inproviso mittens sub nocte nigella,
Duxit captivum fratrem regis generosum,
Henricum, vinclis palmas stringendo cruentis
Ejus candidolas, ornamentis magis aptas;
Atque suas gazas disperdens innumerosas [182 1Kb]
Ad sua mox prolem secum deduxit herilem,
Utitur ut socio proprii domini quoque nato.
Quo rex comperto, moerens sub corde secreto,
Deflevit tristis nimium miserabile factum;
Vix quoque germani damnum paciens grave cari,
Nobile mox Abrahae factum sequitur patriarchae,
Quod miserans egit dum Loth ex hoste redemit;
Militibusque suis summo conamine lectis,
Necnon inmodica tota de gente caterva,
Pompa regali pergit solamina fratri
[Col. 1156B] Ferre, sub ingenti cordis languore, dolore [183 1Kb] .
Nec mora, quem venit fratrem refovere, redemit,
Auctores tanti condempnavitque piacli,
Suspendens quosdam ligno reprobis reparato,
Quosdam de patria mandans discedere cara.
   (An. 939.) His bene dispositis regis jussu sapientis,
Protulit antiqui rursum mala fraus inimici
Inventum sceleris primo mage deterioris [184 1Kb] ,
Cunctis horrendum seclis [185 1Kb] meritoque stupendum.
Denique praedictus postquam rediens Evurhardus
Praeses ab exilio, patriam remeabat [186 1Kb] amandam,
Hoc sibi graciola regis praestante benigna,
Gislberhto comiti vinclis sociatus amoris,
Consilium dederat, quod non tibi Christe placebat!
Ut caperent justum regem Domini benedictum,
[Col. 1156C] Et quod plus, justo non justam vim faciendo,
Illum mox proprio deprivarent male regno.
Hoc quoque consilium perversa mente repertum
Henrico regis fratri suasere fideles,
Mulcentes nimium verbis ipsum male blandis,
Quo prius illatum nollet jam reddere damnum,
Ipsorum votis sed plus parendo nefandis,
Susciperet regnum, depulso fratre, regendum.
Qui male blanditis tandem victus suadelis,
Pro dolor! ipsorum se promisit fore promptum
Votis, ac firmis hoc confirmaverat orsis;
Sed spero certe, non se sic corde tenere,
Illis consensum sed vi praebere coactum.
Qui male namque spei vacuae solamine capti,
Sperabant regem populos olim dominantem
[Col. 1156D] Ipsorum fragili citius subjungere juri;
Sed rex de coelis, judex aequissimus orbis,
Cunctorum solus qui cognoscit cogitatus
Vanaque [187 1Kb] mortalis potis est disperdere cordis,
Commentum tanti sceleris virtute potentis
Dextrae confregit, qua cuncta creata creavit;
[Vers. 233.] Scilicet insidias christo Domini [188 1Kb] reparatas
[Col. 1157A] Vertit in auctores tanti meritoque piacli;
Quique suo laqueos domino tendere malignos,
Ex ipsis ipsi primum sunt illaqueati.
   Non me plus licito tantae sophiae fore [189 1Kb] jacto,
Ut sperem plene verbis edicere [190 1Kb] posse,
Quanta graciolae Christus virtute supernae
Saepius hunc ipsum regem digne benedictum
Fecit multiplices salvum percurrere fraudes
Necnon insidias hostili parte paratas;
Sed nec hoc fragilis fas esse reor mulieris
Inter coenobii positae secreta quieti,
Ut bellum dictet, quod non cognoscere debet:
Haec perfectorum sunt conservanda virorum.
Principium quod cunctorum finis quoque regum,
Hoc dico solum, recte quod dicere possum.
[Col. 1157B] Sudori quis [191 1Kb] posse dedit sapientia mentis
Omnia compositis sapienter dicere verbis?
Qui solus semper fecit miranda potenter.
Quique David regem toties de fraude fidelem
Eripiens Sauli, sceptrum regni dedit ipsi,
Hunc pariter regem [(58) 1Kb] David pietate sequentem
Protexit de millenis persaepe periclis.
Denique cum solus, perpauco milite septus,
Esset ab adversis circumdatus undique turmis,
Insuper atque fugam propriae partis male factam
Pectore moerenti ferret nimiumque dolenti,
Credere nec paucis sese praesumeret ipsis,
Illum qui reliquis non deseruere relapsis,
Sed ratus tantum, se mox graviter moriturum:
Otius auxilii fultus virtute superni,
[Col. 1157C] Miratur turbae se jam superare cruentae
Tantas absque suae fraudes discrimine vitae.
At si forte suos, pugna crescente sinistra,
Audivit socios laetali vulnere laesos,
Praedicti regis lacrimans mox utitur orsis,
Quae moerens dixit, tristi cum pectore sensit
lctibus angelici populum gladii periturum:
En, qui peccavi, dixit, facinusque peregi [(59) 1Kb] ,
Hinc ego vindictae dignus sum denique tantae!
Hi quid fecerunt damnum qui tale tulerunt?
Jam nunc, Christe, tuis parcens miserere redemptis,
Ne premat insontes justo plus vis inimica!
Has igitur preculas miserans divina potestas,
Parcebar regis solita pietate ministris,
Et dedit optatum miserans ex hoste triumphum,
[Col. 1157D] Justo praedictos comites examine perdens.
Ipso namque die, quo decepti vacua spe,
Speravere suis constringendum fore vinclis
Regem, qui merito tenuit regalia sceptra,
Ex inproviso praeses proruperat Udo,
Adducendo quidem multam secum legionem,
[Vers. 285.] Ac subiit validum forti luctamine bellum.
[Col. 1158A] Nec mora, percussus periit gladiis Evurhardus,
Gislberhtus saevis fugiens quoque mergitur undis.
At rex interea nescit tam fortia bella,
Averso quidni [(60) 1Kb] residens in littore Reni,
Nec tunc auxilii scivit solamina tanti,
Jam, miserante Deo, subito casu sibi missa.
Denique dum pugnae sensit discrimina tantae
Haut gaudens inimicorum de morte suorum,
Sed plus tantorum moerens de corde virorum,
Sumpsit non modicum, Davidis more [192 1Kb] , lamentum,
Qui super occisum doluit regem pie Saulum.
   Ast ubi victores laeti venere, videntes
Illius fusis vultum lacrimis madefactum,
Haut aptum tanto luctum dixere triumpho,
Sed reddi grates regi debere perenni,
[Col. 1158B] Qui tunc impleri fecit pietate fideli
Quod patet in libro regis scriptum Salomonis,
Dicentis, justum de tristicia liberandum
Necnon injustum pro justo mox fore dandum [(61) 1Kb] .
His mentem regis demulcendo suadelis,
Ipsum tristiciam cogunt deponere tantam,
Et bene victrici congaudentem legioni
Se post bella suis blandum praebere ministris.
Qui nam laeticiam vultu monstrans moderatam,
Sed clam subtristem servans in corde dolorem
Reddebat grates imo de pectore Christo,
Non dederat propriis ipsum quia tunc inimicis
Praedam, sed dextra protegit rite superna.
Ipsius titulum tanti clarumque triumphi
Non sibi, sed Christi designavit pietate [193 1Kb] .
   [Col. 1158C] (An. 941.) His ita digestis, modicum tempus requievit
Civilis belli populus luctamine lassus.
Sed nec sic veteris finem sumpsit dolus hostis,
Qui semper fragiles temptat pervertere mentes,
Post factum facinus suadens superaddere pejus.
Fertur percerte quorundam pectora [194 2Kb] bile
Tanto pestiferi tandem penetrare veneni,
Ut mortem regi vellent inferre fideli,
Ipsius et fratrem populo praeponere regem;
Nec timuere diem paschae (April. 18) sanctum maculare,
Si posset fieri fuso cum sanguine justi.
Sed non consensit tanti commissa piacli
Agnus paschalis, qui pro nobis redimendis
Se dedit electum patri moriens holocaustum;
Sed mox consilium cunctis nudavit eorum,
[Col. 1158D] Et sic insontis salvatus erat bene sanguis;
Quique rei placiti [195 1Kb] sunt inventi scelerosi,
Pro modulo culpae poenis damnantur amaris:
Quidam judicio quidni dantur [196 1Kb] capitali,
Quidam de patria longe pelluntur amanda.
   Post haec Henricus frater regis generosus,
[Vers. 337.] Christi gratiola tactus sub corde secreto,
[Col. 1159A] Secum tractavit summoque dolore revolvit,
Contra justiciam quicquid perfecerat unquam.
Hoc quoque deflevit nimiis persaepe lamentis,
Quod male blanditis horum cessit suadelis,
Ipsum qui verbis corruperunt simulatis.
Sed quamvis talem ferret sub corde dolorem,
Praesentare tamen spacii per tempora longi
Non se regali praesumebat faciei;
Absens sed cordis studio florente dolentis
Optabat, veniae dari munus sibi dulce.
Tandem percerte forti devictus amore,
Ilico poenalem proicit de corde timorem,
Et sub nocturnis nimium secreto tenebris
Adveniens, in regalem se contulit urbem (Dec. 25),
In qua natalem regis celebrare perennis
[Col. 1159B] Rex pius obsequiis coepit sollempniter aptis;
Depositisque suis ornamentis preciosis,
Simplicis et tenuis fruitur velamine vestis,
Inter [197 1Kb] sacratos noctis venerabilis hymnos
Intrans nudatis templi sacra limina plantis.
Nec horret hiemis saevum frigus furientis,
Sed prono sacram vultu prostratus ad aram,
Corpus frigoreae sociavit nobile terrae,
Sic sic moerentis toto conamine cordis
Exoptans veniae dux praestari sibi munus [198 1Kb] .
Quo rex comperto, victus pietate benigna
Instantisque memor festi cunctis venerandi,
In quo coelicolae pacem mundo cecinere,
Laeti rege suo tenera de virgine nato
Ut pie salvaret mundum merito periturum,
[Col. 1159C] Pro diei tantae pacem portantis honore
Condoluit, miserans fratri commissa fatenti,
Atque suam pie gratiolam concessit habendam
Illi cum veniae dilecto munere plenae;
Necnon post aliquot spatii tempuscula parvi (an. 946)
Ipsius juri proceres subjunxerat omnes
Famosae nimium gentis Bajoariorum,
Ipsum nempe ducem merito faciendo potentem.
Et post haec ultra fuerat discordia nulla
Inter eos, animis fraterno foedere junctis.
Avaresque [199 1Kb] [(62) 1Kb] per hunc saevi saepissime victi,
Post haec Oddonis [200 1Kb] regnum regis spatiosum
Non laedunt telis consueto more cruentis,
Tangere nec contingentes audent nationes,
Ex terrore ducis tanti nimium tremefacti;
[Col. 1159D] Hic quia prudentis functus valitudine mentis,
His hominum monstris bellis obstans iteratis,
Ad nos pergendi calles secluserat omnes.
Insuper et primus, Christi de [201 1Kb] nomine tutus,
Audenter cum subjectae plebis legione
[Vers. 388.] Ejusdem populi patriam petiit scelerosi,
[Col. 1160A] Inpugnans gentem cunctis retro namque rebellem
Scilicet, et spoliis rerum captis variarum,
Quas sibi communes collegerunt prius hostes
Orbis perplures devastantes regiones,
Uxores procerum, soboles rapuit quoque dulces;
Et sic prostratis rediit gaudens inimicis.
   Istis [202 1Kb] sic habitis, properata diecula tristis
Venerat (Jan. 26), ingentem nostris augendo dolorem,
In qua praefulgens meritis regina supremis
Aedit praesentis vitae discessit ab horis,
Ipsius imperio genti faciens famulanti
Tristiciam necnon nimium cordis cruciatum
Ejus in abcessu; magno quam denique luctu
Et non inmerito flevit plebecula cuncta,
Quam plus maternae fovit pietatis amore,
[Col. 1160B] Quam dominatricis jussis confringeret artis.
Cui licet a Christo requiem sine fine perennem
Necnon laetitiam justis retro reparatam
Praestari citius jam non dubitaverit ullus,
Qui meritum vitae scivit laudabile castae
Ipsius ac mitem gessit quam denique mentem;
Attamen humanae pro consuetudine causae
Non mirum, populus planctum si sumpsit amarum,
Dum sibi tam subito fuerat spes tanta retracta.
Et facies domnae nimium regalis amandae
Necnon subjecti praefulgens gloria regni
Mandatur terrae, gremio servanda sub amplo,
Donec assurgat, non corruptumque resumat,
Quod nunc includit tumulus, praenobile corpus
Haec igitur puerum supra paucis memoratum
[Col. 1160C] Acriter orbatum dimittebat Liudulfum,
Feminei dulcem sexus unam quoque prolem,
Nomine Liudgardam, summa bonitate coruscam,
Moribus et facie similem matri venerandae.
In quas percerte soboles mox stirpis amandae
Affectu cordis populus [203 1Kb] deducitur omnis
Magno, pro meritis summis utriusque parentis.
Sed magis ac juste dulci fervebat amore
Erga regalem puerum dominum Liudulfum,
Ipsum spe mentis tota complexus amantis.
Hicque sibi naturales imitans bene mores,
Extiterat cunctis blandus dulcedine mentis,
Mansuetus, clemens, humilis, nimiumque fidelis.
Hinc quoque graciolam, Christo praestante benigno
Tantam promeruit, meritam digneque recepit
[Col. 1160D] Gentibus in [204 1Kb] cunctis patris imperio religatis,
Ut quicumque suae saltim perpaucula famae
Verbula conciperet latebris propensius auris.
Ipsius in dulcem totus raperetur amorem,
Absentem venerans animis dominum studiosis.
[Vers. 439.] Quem pater egregius, rex et senior venerandus,
[Col. 1161A] Dilectae matris mortem graviter pacientem,
Affectu patrio necnon pietate benigna
Digno [205 1Kb] percerte jam sublimavit honore,
Subjecti faciens regni digne dominari.
Necnon Liudgardam simili causa venerandam
Unica feminei quae spes sexus fuit illi,
Graciola parili coluit, provexit, amavit.
Hanc quoque Conrado vinclis sociavit amoris,
Egregio strenuoque duci, nimium quoque forti,
Munere qui talis dignus constabat honoris.
Utque suo subdi nato [206 1Kb] faceret Liudulfo
Multum devotae perfecto mentis amore
Francorum gentis dominos praenobilis almos,
Necnon primates Suevorum scilicet omnes,
Ipsi legali praepulchram foedere jungi
[Col. 1161B] Idam jussit, Herimanni natam ducis almi,
Qui fuit illustris princeps in partibus illis.
Haec quoque regalis fuerat consortia prolis
Pro meritis propriae probitatis digna subire,
Ac vice reginae summo veneratur [(63) 1Kb] honore,
Rege jubente quidem per consuetam pietatem
Illam nec habitare locis voluit segregatis
Rex idem, nati digne succensus amore,
Sed ceu reginam regnum transire per amplum,
Quo sic dilectus sentiret filius ejus
Dultia graciolae semper munuscula magnae,
Ipsi cum sponsa regni sociatus in aula.
Interea rex Italicus gravido Hlotharius
Infectus morbo, mundo discessit ab isto (an. 950 Nov. 22.)
[Col. 1161C] Summae reginae sibi quam sociavit amore,
Regis Rothulfi fuerat quae filia magni,
Edita magnorum longo de stemmate regum;
Cui nomen clarum dictavit summa parentum
Nobilitas, illam digne vocitans Aethelheitham.
Haec quoque regalis formae praeclara decore,
Atque suae causis personae sedula dignis
Factis regali respondit nobilitati.
Scilicet ingenio fuerat praelucida tanto,
Ut posset regnum digne rexisse relictum,
Si gens ipsa dolum mox non dictaret amarum.
Denique defuncto, quem praedixi, Hluthario,
Pars quaedam plebis fuerat, quae retro rebellis
Menteque perversa propriis dominis inimica,
Restituit Beringarii regnum ditioni,
[Col. 1161D] Quod patre [(64) 1Kb] defuncto raptum violenter ab illo
Olim per manus regis devenit [207 1Kb] [(65) 1Kb] Hugonis.
Optato certe qui sublimatus honore (Dec. 15),
Detegit invidiae quicquid sub pectore tristi
Gessit, dum regni deflevit damna paterni;
[Vers. 490.] Felleque plus justo cordis succensus amaro,
[Col. 1162A] Fudit in insontem concretum quippe furorem,
Injustam vim reginae faciens Aethelheithae,
Quae regnans illi damnum non fecerat ullum.
Nec solum celsae solium sibi proripit aulae,
Sed simul aerarii claustris ejus reseratis,
Omne quod invenit dextra tollebat avara,
Aurum cum gemmis varii generis quoque gazis,
Necnon regalis sertum praenobile frontis.
Ornatus nec particulam dimiserat ullam,
Nec timuit propriis illam spoliare ministris,
Obsequiis quoque personis regalibus aptis,
Regalique potentatu, miserabile dictu!
Postremo quoque pergendi pariterque manendi
Quo vellet, libertatem male denegat omnem (An. 951 Apr. 20).
[Col. 1162B] Servandam cuidam comiti sua jussa sequenti,
Qui jussis captus regis non justa jubentis,
Non metuit propriam culpae sine crimine domnam
Clausam carcereis claustris servare cubilis,
Circum diffusis custodum denique turmis,
Ut mos personas est servari scelerosas.
Sed qui de vinclis Petrum tollebat Herodis,
Hanc, quando voluit, miti pietate redemit.
Certe dum variis animo foret anxia curis
Nullaque spes sibimet certi solaminis esset,
Praesul Adhelhardus [(66) 1Kb] , factum deflens miserandum
Vixque suae damnum carae paciens grave domnae,
Illi transmisit missum mox namque secretum,
Utque fugam caperet monitis suasit studiosis
Ac peteret muris urbem structam bene firmis,
[Col. 1162C] Quae caput ipsius constabat pontificatus;
Hic loca praesidii mandans tutissima certi,
Illi condignum quoque praeberi famulatum.
His nam regales monitis pulsantibus aures,
Inclita de mandatelis [208 1Kb] regina benignis
Laetior, exoptat vinclis absolvier artis;
Quid faceret tamen ignorat, quia nulla patebat
Janua, quae somno pressis custodibus alto
Illam nocturnis pateretur abire sub [209 1Kb] horis.
Sec nec personam causa famulaminis ullam
Subjectam sibi carcereis possedit in antris,
Ipsius implendis esset quae sedula jussis,
Ni supradictam solummodo namque puellam
Necnon presbyterum vitae laudabilis unum.
His ubi continuis narraret cuncta lamentis,
[Col. 1162D] Quae moerens animo multum volvebat [210 1Kb] amaro,
Voti communis placito visum fuit illis,
Res melius verti, studio si forte latenti
Sub terra foveam facerent fodiendo secretam,
Per quam de vinclis possent evadere duris.
[Vers. 541.] Haec ita percerte constat completa fuisse
[Col. 1163A] Ocius, auxilio Christi praesente benigni.
Nam caute fovea juxta placitum reparata,
Advenit libertati nox apta recenti (Aug. 20),
In qua dum somnus plebis perserperet [211 1Kb] artus,
Tantum cum sociis regina piissima binis [212 1Kb]
Custodum fraudes fugiens evaserat omnes,
Atque viae spatium noctis sub tempore tantum
Pertransit, plantis quantum valet ergo tenellis.
Sed mox ut scissis cessit nox furva [213 1Kb] tenebris,
Atque polus radiis coepit pallescere solis,
Abscondens in secretis se cautius antris,
Nunc vagat in silvis, latitat nunc denique sulcis
Inter maturas [214 1Kb] Cereris crescentis aristas,
Donec nox solitis rediens induta tenebris,
Obtegit rursum nebulo terram tenebroso:
[Col. 1163B] Tunc iterato viam studuit percurrere coeptam.
Denique custodes illam non invenientes,
Narrabant factum comiti nuntium [215 1Kb] tremefacti,
Cura cui conservandae fuit indita domnae.
Qui terrore gravis percussus corde timoris,
Pergit cum sotiis illam perquirere multis;
Et cum deficeret, nec jam dinoscere posset,
Quo regina suum tulerit clarissima gressum,
Detulit ad regem Beringarium timidus rem.
Hic quoque continuo nimiam conversus in iram,
Circumquaque suos subito mittebat alumnos,
Praecipiens illos nullum transire locellum,
Sed caute cunctas jam perlustrare latebras [216 1Kb] ,
Si forsan latebris regina lateret in ullis,
Ipseque cum fortis sequitur turba legionis,
[Col. 1163C] Ceu qui vult hostes bello superare feroces,
Et rapido segetem cursu peragravit eandem,
In cujus sulcis latuit tunc domna recurvis
Haec quam quaerebat, Cereris contecta sub alis.
Scilicet [(67) 1Kb] huc illucque locum percurreret ipsum,
In quo non parvo jacuit terrore gravata,
Et quamvis circumpositos disjungere culmos
Nisibus extenta cunctis temptaverit hasta,
Non tamen invenit, Christi quam gratia texit.
Ast ubi confusus rediit, nimium quoque lassus,
Praesul Adelhardus mox advenit venerandus,
Induxitque suam gaudenti pectore domnam
Intra namque suae muros urbis bene firmos,
Hicque sibi digne toto servivit honore,
Donec majorem Christo miserante decorem
[Col. 1163D] Regni suscepit, pridem quam moesta reliquit.
Denique nostrates quidam, tunc experientes,
Reginam domino desolatam fore caro,
Cujus praedulcem gustaverunt pietatem
Quando [217 1Kb] per Italiam coeperunt pergere Romam,
Ejus [217 1Kb] multiplicem recitati sunt pietatem
[Vers. 393.] Crebrius Oddoni [218 1Kb] , magno tunc denique regi,
[Col. 1164A] Augusto sed Romani nunc denique regni,
Nullam dicentes aliam consistere dignam
Tecta sub ipsius thalami regalia duci
Post obitum dominae flendum eunctis Eadithae.
Et rex laetatus tantae dulcedine famae,
Pectore volvebat tacito per tempora longa,
Quo pacto sibi reginam conjungeret istam,
Quae fuit insidiis regis circumdata tantis.
Venit et in mentem, praedictum denique regem,
Qui quondam patriis fuerat depulsus ab arvis
Ejus et auxilio citius miserante reductus,
Ingratum fore nunc donis tantae pietatis;
Hinc quoque mox aditum sibimet providerat aptum,
Ipsius Italicum juri subjungere regnum.
Hoc ubi colloquio sensit narrante paterno
[Col. 1164B] Patris amor verus spes et gentis, Liudulfus,
Non sua sollicitans, patris sed commoda tractans,
Praepaucis secum sotiis secreto resumptis,
Italiam petiit, fortique manu penetravit,
Exortans patris imperio populum dare collum;
Moxque redit clarum referens sine marte triumphum.
Quo rex comperto, populis narrantibus, Oddo [219 1Kb] ,
Corde super natum laeto plaudebat amandum,
Ipsius causa qui jam discrimine tanto
Audacter subiit gentem turbando ferocem.
Utque labor talis non frustraretur amoris,
Ipse quidem gentem festinus adivit eandem,
Plebis non parva propriae comitante caterva,
Regalis pompae vario comptusque decore,
[Col. 1164C] Alpibus accinctas altis intraverat horas.
His Beringarius compertis [220 1Kb] obstupefactus,
Non bellum movit regi, non obvius exit,
Sed se salvandum castello protinus apto
Intulit, in tutis posito firmisque locellis.
At rex famosus noster, virtute superbus,
Audacter satis ignotas pertransiit horas,
Italici Papiam regni cepit quoque domnam [221 1Kb] (Sept. 23).
Qua certe capta, cuncti velut agmine facto
Quaerentes regem proceres venere recentem,
Certabantque suo juri se subdere magno
Quos nam more suo suscepit mente benigna,
Promittens ipsis ejus munus pietatis.
[Col. 1164D] Si post haec illi servirent mente fideli.
Istis sic habitis, crebro tractamine cordis
Reginae satis egregiae memor est Aedelheithae,
Regalem certe cupiens quandoque videre
Ipsius faciem, cujus didicit bonitatem.
Unde quidem mandatelis [222 1Kb] secretius actis,
Quae fuerant pacis necnon praedulcis amoris
[Vers. 643.] Sub signo fidei firmae mandaverat illi.
[Col. 1165A] Hoc quoque suadelis exhortabatur amicis,
Ut celeri Papiam cursu peteret, populosam
Urbem, quam cum tristicia dimisit amara,
Quo, praestante sacra regis pietate perennis,
Hic modo sublimem gaudens captaret honorem,
Quo prius ingentem fuerat perpessa dolorem.
His mandatelis cessit regina benignis,
Et quo jussa fuit, pariter comitantibus ivit
Permultis subjectorum cuneis populorum.
Ut rex hos sensit, cujus mandamine venit,
Ipsius Henricum fratrem praecepit amandum
Hujus in occursum regredi trans litora Padi,
Ut sublimandan regni splendoribus aeram [(68) 1Kb]
Tanti compositus ducis [223 1Kb] ornaret famulatus.
Qui studio mentis praecepta sequens senioris,
[Col. 1165B] Egreditur certe cum regali legione,
Castraque reginae gaudens petiit venerandae,
In quis cum sotiis residebat denique multis,
Illam condigne summo comitatus honore,
Donec regali praesentaret faciei.
Quae merito regi statim placuit satis ipsi,
Eligiturque sui consors dignissima regni.
Tunc [224 1Kb] rex se novitate rei cernens retineri,
Tempore ne patrias instante rediret ad oras,
Liudulfum placuit carum praemittere natum,
Ut gens Saxonum fortis volitaret ad illum
Et regnum sub patrono staret bene tanto,
Qui parens jussis devota mente parentis,
Ad patriam rediit curam regnique recepit,
Omnia prudenter necnon nimium sapienter
[Col. 1165C] Complens, in patria quae tunc fuerant facienda.
Interea dux Henricus, regis venerandus
Frater, in Italia cordis conamine summo
Obsequiis operam gessit regalibus aptam,
Offitium non germani solummodo cari
Sed mage jus servi studio complendo benigni.
Hinc non immerito regi placuit satis ipsi,
Est quoque reginae fraterno junctus amore,
Affectuque pio fuerat dilectus ab illa.
Tunc rex Italicum peragraverat undique regnum,
Primates regni propriae subdens ditioni (An. 95)
His quoque completis juxta votumque locutis,
Ne Beringarius regnum raperet sibi rursum,
Conradum cum non paucis ex agmine lectis
In Papia residere ducem jussit sapientem,
[Col. 1165D] Cui veneranda suae dederat consortia natae;
Ipseque continuo rediit cum conjuge clara,
Intendens patriae sedem festinus adire.
Quem gavisa quidem plebs suscepit venientem,
Altithrono grates spargens super aethera dulces,
Qui miserando suae plebis solita pietate,
[Vers. 695.] Quem pius elegit, regem cum pace reduxit.
[Col. 1166A] Hac [225 1Kb] ita laeticia dignis rebus celebrata,
Advenit dux Conradus cum pace reversus,
Adducens Beringarium supra memoratum,
Ipsius ingenii captum, sic arte profundi,
Gratis ut Oddoni [226 1Kb] venit se subdere regi.
Tunc idem rex, qui semper fecit sapienter,
Hunc regem certe digno suscepit honore,
Restituens illi sublati culmina regni
Ista percerte tantum sub conditione,
Ut post haec causis non contradiceret ullis
Ipsius imperio multis longe metuendo [227 1Kb] ,
Sed ceu subjectus jussis esset studiosus.
Hoc quoque sollicitis decrevit maxime dictis,
Ut post haec populum regeret clementius ipsum,
Quem prius imperio nimium corripuit [228 1Kb] amaro.
[Col. 1166B] Qui se complendis simulans promptum fore jussis,
Ocius abscessit, patriam laetusque petivit.
Ast ubi sublimem regni possederat arcem,
Laesus suadelis quorundam namque sinistris
Mox infelici graviora quidem juga genti
Infert, vi magna pro despectu sibi facta [229 1Kb] ,
Se regnum pretio contestans emere magno,
Nec fore culpandum si jus fregisset avorum,
Sed magis Oddoni [230 1Kb] culpae meritum reputari.
Ipsi primates plebis qui venderet omnes.
Haec res ad regem mox ut pervenit eundem,
In Beringarium justa succenditur ira,
Corde super populi damnis moerens miserandi,
In meliusque statum [231 1Kb] studuit [232 1Kb] convertere rerum.
Et faceret citius, Christi munimine fultus,
[Col. 1166C] Si non fortunae restaret causa sinistrae.
Namque decore sui florente per omnia regni,
Cum se gauderet cunctis fulgere secundis,
Protulit antiqui renovata lues inimici
Fraudis commentum cunctis per secla dolendum [233 1Kb] ,
Jam tunc pacificum temptans confundere regnum.
Hoc ut quantocius posset patrare malignus,
Regni rectores primum turbaverat omnes,
Sperans interitum plebis mox esse futurum.
Denique famosi natus regis Liudulfus (An. 953)
Ut cognovit amicitiae signis satis aptis,
Quanto perfectae fidei dilexit amore
Henricum, regis fratrem, regina fidelis,
Quodque suae fidei studio se subdidit omni,
Tangitur interni jaculis secreto doloris,
[Col. 1166D] Haut ira fervens, odii nec felle tabescens,
Sed super amisso carae genitricis amore
Ex aegri latebris ducens suspiria cordis;
Deceptusque malis permultorum suadelis,
Pertimuit fragilis pro consuetudine mentis,
Quod post non uti donis deberet honoris
[Vers. 747.] Condigni, sed forte locum subire secundum.
[Col. 1167A] Quod fieri Christus numquam permitteret aequus,
Si staret regnum justa sub pace quietum.
Ast ubi sub tristi vultu saepissime patri
Monstratur moestus, solito nec more serenus,
Sunt qui decepti [234 1Kb] serpentis fraude dolosi [235 1Kb] . . . .

(Versus plurimi exciderunt.)

Sed [(69) 1Kb] quo regalem patris hinc augeret honorem.
His rex compertis ex prosperitate fidelis (an. 957),
Laetatus prolis, tota dulcedine mentis
Haec illi mandat scriptis extimplo remissis:
In seculum seculi maneat laus Omnipotenti,
Qui dedit in tantis temet gaudere secundis,
Grates adque tibi dentur, karissime fili,
Quem constare quidem penitus cognosco fidelem;
Haut obscura tuae fidei quia signa dedisti,
[Col. 1167B] Cum per te regnum cupiens augescere nostrum,
Signasti nobis proprii decus omne laboris.
Hinc ego gratanter, quae fecisti sapienter,
Accipiens, vice conversa condigna rependo,
Hoc ipsumque tibi regnum committo regendum,
Imperio subdi nostro quod constituisti.
Praecipioque tibi jussis, dilecte, paternis,
Ut quem victrici populum dextra superasti,
Absque mora tecum facias firmare tenendum
Foedus, cum juramento structum metuendo.
Haec dux Liudulfus decreta legens venerandus,
Laetior ex mandatelis tantae pietatis,
Jussus cum juramento religat sibi firmo
Ad patris obsequium populum digne moderandum.
His bene dispositis, summo cum foedere pacis
[Col. 1167C] Ardens absentis faciem meruisse parentis,
Conjugis et karae dulci devictus amore
Ac prolis geminae [(70) 1Kb] longe post terga [236 1Kb] relictae
Posthabitae fines patriae placuit repedare,
Quo post exilii pondus nimium grave duri
Posset quandoquidem patriae captare quietem.
Utque celer morulis haec impleret sine cunctis,
Non iter optatum pondus tardaverit ullum,
Collectim proprias jussit praemittere gazas,
Ipsius et faciem turbam praecedere totam
Quam belli causa secum deduxerat illo,
Promittens ipsum, vita comitante, futurum
Ad fines patriae spatii post tempora parvi.
Hoc quoque melliflui verbis signaverat oris,
In quis castellis, in quis voluitque locellis
[Col. 1167D] Sumptus hospicii dignos sibimet reparari.
Hac moti fama nostrates desiderata,
[Vers. 1182.] Affectu cordis gaudebant interioris [237 1Kb] ,
[Col. 1168A] Omneque moeroris pondus cunctique doloris,
Quod prius absentis causa tulerant senioris,
Ex animo deponentes, communiter omnes
Causam laeticiae duxerunt esse supremae,
Si post paucorum meruissent ergo dierum
Cursus, promissi juxta praeconia loeti [238 1Kb] ,

(Versus plurimi exciderunt.)

Aeque [(71) 1Kb] ferens [(72) 1Kb] sceptrum capitis diademaque pulchrum (An. 962. Febr. 2.)
Atque sui cultus omnes regales amictus,
Ornatus sed majoris [239 1Kb] suscepit honoris
Augusto summo pariter mox conbenedicta.
Hactenus Oddonis famosi denique regis
Gesta, licet tenui Musa cecini modulando.
Nunc scribenda quidem constant, quae fecerat idem
[Col. 1168B] Augustus solium retinens in vertice rerum;
Tangere quae vereor, qui femineo prohibebor
Sexu; nec vili debent sermone revolvi,
Qualiter invicti duro luctamine belli
Obtinuit constructa locis castella marinis (an. 963),
Quae Beringarius conjunx possedit et ejus,
Ac illum, juramento cogente peracto,
Misit in exilium misera cum conjuge Willa (an. 964);
Qualiter et recti conpunctus acumine zeli
Summum pontificem, quaedam perversa patrantem
Ejus nec monitis dignantem cedere crebris,
Sedis apostolicae fraudari fecit honore,
Constituens alium, rectoris nomine dignum;
Qualiter et regno tranquilla pace quieto
Nostrates adiens, illic iterumque revertens (an. 966),
[Col. 1168C] Necnon amborum retinens decus imperiorum,
Ipsius prolem post illum jam venientem,
Scilicet Oddonem, nutricis ab ubere regem,
Ad fasces augustalis provexit honoris (an. 967. Dec. 25.)
Exemploque sui digne fecit benedici.
Haec igitur nostris nequeunt exponier orsis,
Sed quaerunt seriem longe sibi nobiliorem.
Hinc ego [240 1Kb] , tantarum prohibente gravedine rerum,
Ultra non tendo; finem sed provide pono,
Post haec incepto ne succumbam male victa.
His ita finitis et summatim replicatis,
Est ingens regis pietas oranda perennis,
Qua pius augustos [241 1Kb] praestet deducere nostros [(73) 1Kb]
[Col. 1168D] Instantis vitae tempus feliciter omne,
Et fultos semper cunctis ad vota secundis,
Ecclesiae multos custodes servet in annos,
[Vers. 1517.] Nobis solamen dantes clementius. Amen.



APPENDIX AD OPERA HROTSUITHAE.




[Col. 1169]
VITA SANCTAE HATHUMODAE PRIMAE ABBATISSAE GANDERSHEIMENSIS, Auctore Agio presbytero et monacho coaevo. ACCESSIT DE OBITU SANCTAE HATHUMODAE AGII DIALOGUS.
(Apud Pez Thes. Anecd. nov. I, III, 288.)



PROLOGUS.
[Col. 1169A]

Honorabiliter diligendis, et diligibiliter honorandis sanctissimis in Christo Gandesheimensis monasterii sororibus Agius, quamvis indignus gratia Christi sacerdos. Quantum matri olim nostrae spiritali, quantum vestrae simul charitati debeamus, dicere nequaquam valemus. Dicere enim non possumus, vel qualem omnes vos communiter nobis charitatem exhibere consueveritis; vel qualia, et quanta ab ipsa specialiter beneficia consecuti fuerimus. Proinde quia hoc sanctis ejus meritis dignum putamus, quia hoc simul vobis gratum fore non dubitamus, Vitam ejus breviter, inculto licet sermone, transcriptam vobis mittere dignum duximus; ut, quia, quod summopere optastis, jam eam corporaliter intueri et [Col. 1169B] habere non potestis, in vita quamdam ejus imaginem teneatis, et in exemplis et actibus ejus ipsam vos habere putetis. Quod nos improbabiliter facturos speramus, quia et vitam ejus magna, ut nostis, ex parte noveramus, et dormitioni quoque interfuimus. Unde lectorem primo omnium monemus, ut noverit, nos non falsa aut dubia de ea esse dicturos, sed vera, et certa, et omnibus fere, qui eam nosse poterant, nota narraturos, neque enim alia scribimus, quam quae omnes passim minores clamant, majores probant. Si quid tamen est quod de sanctitatis ejus declaratione ad omnium indifferenter notitiam pervenire nequivit, sororum quae ei familiarius adhaeserunt, fidei committendum, et testimonio credendum suademus; cognita quippe ejus sanctitas etiam de [Col. 1169C] minus notis dubitare non permittit. Pauca igitur de singulis attingentes, primum de genere dicendum putamus, ut clarescat, unde, ad quid venerit, et quanta pro amore divino spreverit, contempserit, dimiserit; quanto namque plus quisquam pro Deo dimiserit, tanto majoris meriti apud Deum erit, tanto majorem mercedem apud Deum percepturus erit.



CAPUT PRIMUM Hathumodae amplissimi natales. Egregia ejus in pueritia pietatis et eruditionis studia. Sacrum velamen in Parthenone Herfordensi susceptum. Transitus inde ad monasterium Gandersheimense, hujusque praefectura Hathumodae delata et suscepta. Modus vivendi in Parthen. Gandersheim.
[Col. 1170A]

Denique ut de primoribus ejus taceamus, qui omnes et ex paterno genere et ex materno clarissimi fuerunt, quantae apud saeculum nobilitatis sancta ista et incomparabilis femina fuerit, hinc apparet: quod frater ejus regum neptem in matrimonio habet, soror regis regi filio, digno digna jugalis conjugi juncta est; caeteri infra patriam, qui non majori gloria Christi servitio mancipati sunt, secundum natalium [Col. 1170B] dignitatem honestissimas nuptias sortiti sunt. Pater ejus ex illustrissimo Saxonum genere oriundus, dux orientalium Saxonum fuit; mater ex nobilissima aeque Francorum prosapia descendens, in prole nobilior effulsit; ipsa Hathumod dicta, ex bono bonarum arborum semine flos primum jucundissimus, suavissimus postmodum fructus excrevit. Siquidem natalium, ut diximus, dignitate nobilissima mentis sanctitas nobilior fuit; nam ab ipsa statim pueritia quamdam futurae indolis speciem praetendens, puerilem lasciviam Christiana gravitate mutavit: jocos, et innoxios licet lusus, hujusmodi aetati familiares, in tenero quamvis corpore maturiori animo ut vanos irrisit, ut ad nihil utiles contempsit, aurum, et apparaturam pretiosam, quae infantes, [Col. 1170C] utpote pulchra, quanquam innocenter concupiscant, neque concupivit, neque habere voluit; nam vestes auro paratas, mitras, vittas, discriminalia, inaures, lunulas, monilia, armillas, dextraliola, strophia, et olfactoriola, ad quae vel habenda vel portanda plurimarum feminarum inardescit ambitio, et ultro secundum parentum facultatem, et [Col. 1171A] dignitatem oblata, suscipere recusavit; et contra voluntatem sibi imposita, anxie ingemuit, vehementer flevit. Ecclesiis Christi, quia quod voluit, jugiter non licuit, vel frequentius interesse, et ibi aliquid suae utilitatis audire, et orationi incumbere gaudebat. Litteras vero, ad quas alii discendas verberibus coguntur, ipsa ultroneo studio appetiit, infatigabunda meditatione addidicit.

Ab ipsa quippe infantia morum secum probitas crevit, et simul cum aetatis succremento, et virtutibus se ipsa quotidie major effulsit. Nam cum aetatis processu sapientia, et gratia apud Deum et homines proficiens, servitium Christi pompis mundialibus, coelestem sponsum Christum, terreno sponso praetulit; denique fulgentibus parentum tectis ancillarum [Col. 1171B] Dei contubernium anteponens, cum parentum voluntate sacro velamine consecrata, et Herfordensi monasterio, quod eo tempore in sanctimonialium nomine famosissimum erat, sub regulari disciplina nutrienda aliquandiu commendata est. Quem locum deinceps quanta charitate dilexerit, quanta reverentia dignum judicaverit, non facile verbis explicare valemus. Nam cum plerumque cum familiaribus suis loquens, ejus loci mentionem fecisset, felicem se fore dicebat, si iterum sub abbatissae imperio eis interesse mereretur; feliciorem, si nunquam inde avelleretur. Recordabatur quippe facies et vultus singularum, et omnium mores ante oculos revocabat; hujus charitatem, ejus humilitatem laudabat; illam obedientia praeire, hanc patientia praestare [Col. 1171C] dicebat; in una largitatem, in altera abstinentiam mirabatur; omnium vero in communi modestiam, pietatem atque pudicitiam praedicabat. Ubi dum aliquandiu, ut diximus, instruendi gratia commorata bonorum omnium, quantum in ipsa aetate potuit, cunctis exemplum dedisset, postquam pater et mater de Roma, quo orandi causa ierant, cum apostolica benedictione regressi, et sancto Petro familiaeque sancti Petri cum omnibus suis commendati, sanctorum corpora papae Anastasii et Innocentii papae transtulerunt; denuo revocata in monasterio, quod in propria haereditate fundatum Domino et eisdem sanctis tradiderunt, cum apostolica auctoritate, et episcopi sui benedictione primo paucioribus, deinde pluribus sororibus est mater spiritalis et electa, et [Col. 1171D] constituta. Ubi cum consororibus suis quanta postmodum corporis castitate, quanta mentis vixerit sanctitate, non est nostrae facultatis evolvere.

Communis omnium vita, communis victus, habitus consimilis erat, qui tamen mediocris, nec nimium scilicet cultus, nec admodum vilis, neque ex integro laneus erat. Quarum nulla cum parentibus, aut quibuslibet hospitibus aut manducabat, aut nisi permissa loquebatur; nullus cuiquam, quod plerisque sanctimonialibus mos est, extra monasterium aut ad parentes, aut possessiones subjectas egressus; extra communem refectionis domum vel horam nulla cuiquam manducandi licentia, nisi aliquam infirmitas coegisset; uno omnes constitutae in loco [Col. 1172A] simul cibum capiebant, simul quiescebant, simul ad canonicos cursus orandi hora conveniebant, simul egredientes, quod operandum erat operabantur. Cellulas intra claustrum proprias aut servitrices nulli habere licebat. Extra in villula ideo habitabant, quia necdum eis ex parte matris spiritalis vestimenta propter rerum insufficientiam dabantur; pauperioribus quae aliunde habere non poterant, ipsa ministravit. A viris tanta separatio erat, ut nec presbyteri quidem, nisi infirmitatis necessitas poposcisset, claustrum earum ingrederentur, aut aliqua rationabilis secundum officii eorum ministerium causa postulavisset. Haec sunt quae eis fere communia cum caeteris fuere.



CAPUT II. Hathumodae vita communis, modestia in sermone, victu, vestitu. Studium orationis, benignitas, charitas, etc.
[Col. 1172B]

Siquidem ista omnia non solum adimplevit, sed etiam superauxit. Nam ita communem cum caeteris vitam et victum habebat, ut, cum carnis esum certis diebus, et statutis temporibus ipsis non negaret, sibi non indulgeret; ita consimilem habitum habebat, ut, cum a laneis [cod., lineis] ad carnem vestimentis, si quae hoc vellent, alias arceret, ipsa laneum haberet. Porro cum hospitibus nisi in ecclesia non loquebatur, nisi forte humanitatis gratia cum his refectionis tempore eam esse postulasset. Ad parentes, aut possessiones subjectas nunquam, ex quo illuc venit, egressa est; extra monasterium non dicam [Col. 1172C] cum viro, sed cum nullo prorsus comedit; intra monasterium, licet hoc liceret, non in alio loco quam in communi refectorio manducare consuevit. Ita cum caeteris ad ecclesiam hora orandi conveniebat, ut aut prima, aut inter primas veniret, postrema egrederetur; ita cum caeteris in eadem domo dormiebat, ut ad lectum postrema veniret, de lecto prima surgeret. Servitrices intra monasterium sicut caeteras habere noluit, sic ipsa non habuit: studebat namque sancta et Deo dilecta femina, sicut loco excellebat, ita et vita praestare, studebat sicut nomine, ita et meritis excellere; et idcirco nocturnales cantus praevenire, post matutinales hymnos vigilare, et plura hujusmodi alia agere, quae caeteris ardua, [Col. 1172D] ipsi propter consuetudinem et nimium in Deum amorem jocunda admodum, et prorsus facilia videbantur. Meminebat quod erat, meminebat quod dicebatur; cogitabat se matrem vocatam, cogitabat se abbatissae nomine censeri, et ideo prodesse magis quam praeesse gaudebat, et amari potius quam timeri cupiebat. Proinde cogitans se non tam honorem quam onus suscepisse, nulli aliquando aliquid interdixit quod ipsa fecisset; nulli aliquid praecepit quod ipsa prius non adimplesset; ita subjectas ad bene agendum factis potius suis et exemplis incitans, quam disciplina cogens.

Talis erat ore qualis opere; talis opere, qualis ore; quia quod docuit fecit, et quod fecit docuit. Et quia divina Scriptura quadrifarie quaedam vetat, [Col. 1173A] quaedam jubet, quaedam concedit, quaedam suadet; ipsa, in quantum humanae fragilitati erat possibile, vetita nulla commisit; justa quaeque fecit; ex licitis illicita fecit; suasa majoris mercedis intuitu arripuit. Nam aperte mala, quae erant prohibita, non solum opere non fecit, sed etiam mente exsecrata est; aperte bona, quae erant praecepta, pro viribus adimplere contendit; concessa, quae pro utentium modo vel bona esse possunt, vel mala, in quibus est: saeculi usus, conjugii voluptas, carnium esus, molliorum et cultiorum indumentorum apparatus, majori cautela sprevit, salubriori consilio declinavit. Suasa, quae ut altiora neque cunctis praecipi, neque a cunctis adimpleri poterant, in quibus est: saeculi abrenuntiatio, carnium abstinentia, molliorum et [Col. 1173B] cultiorum indumentorum contemptus, virginitatis observatio, ardenter arripuit, perseveranter complevit. Denique molliora indumenta ita contempsit, ut asperiora quoque non nimis culta haberet; a carnibus ita abstinuit, ut cum caeteris cibis et potu necessario panem quoque ipsum parcissime sumeret; saeculo autem non solum exterioribus rebus, sed etiam in animo intus, et voluntate renuntiavit; virginitatis propositum ita caute servavit, ut nullis invidis detrahendi locus daretur.

Nulla in verbis ejus procacitas, nulla incontinentiae lascivia fuit. Sermo impudicus, et verbum turpe nunquam ab ejus ore processit. Nullus aliquando rixantem, nullus maledicentem, nullus jurantem, nullus detrahentem, nullus mentientem audivit. Nemo [Col. 1173C] eam iratam, nemo turbulentam, nemo multum et inhoneste ridentem vidit. Nulli unquam injuriam fecit, nulli calumniam irrogavit, nulli convicium ingessit. Una omnes secundum qualitates singulorum vel dilexit, vel reverentia honoravit. Consororum suarum ita vitia insectata est, ut summo eas et diligeret, et veneraretur affectu. Una erga singulas pro meritis disciplina usa est; dilexit naturam, odivit malitiam; dilexit quod Christus fecit, odivit quod diabolus adinvenit. Suarum excessus ut proprios flevit; quoties aliqua fide aut mente infirmabatur, ipsa simul aegrotabat; quoties aliqua scandalizabatur, ipsa urebatur; placido tamen semper vultu sereni animi, etiam inter moestas, et res lacrymosas, serenitatem praemonstrabat. Caeterum fidem vel in [Col. 1173D] Deum puriorem, vel erga homines meliorem, nullus habere valebat. In amicitiis, non aliis quam justis, concedendis cauta admodum et difficilis videbatur, in conservandis tenacissima erat.



CAPUT III. Ejus in perscrutandis divinis Scripturis sedulitas et solertia, humilitas, patientia in egenos, ac in infirmos liberalitas, hospitalitas. Futurus monasterii status visu nocturno cognitus.

Scripturarum lectioni et ipsa sedula insistebat, et insistentes summopere diligebat; negligentes, quas tamen aliquid proficere posse videbat, minori potius familiaritate quam disciplina ad has discendas cogebat; in his audiendis, legendis, intelligendis majorem [Col. 1174A] cautelam, vivaciorem sensum, saniorem intellectum habere nullus fere hoc tempore quivit. Si qua, ut moris est, interrogare debebat, tam plane et discusse cuncta attingebat, ut ipsa interrogatione sua docere potius quam interrogare videretur. Longum est, si cunctas ejus virtutes singulatim vel attingere velimus. Mira ei charitas, summa humilitas, maxima patientia, incredibilis liberalitas, incomparabilis pietas erat. Quanta namque charitate vel ipsa cunctas dilexerit, vel ipsa vicissim ab eis dilecta sit, testantur tot tantorum lacrymae, in ejus obdormitione effusae. Humilitatem vero tantam habuit, ut, cum esset clarissimo, ut in principio diximus, genere orta, et summa apud consorores loco constituta, nulla vel ad inclinandum facilior, vel in verbis [Col. 1174B] humilior, vel in habitu fere vilior appareret. Quid de patientia ejus dicam, cum nullum unquam vel inhonesta increpatione arguerit, vel etiam convicianti asperum verbum retulerit? Porro de liberalitate et pietate dicere aliquid supervacuum est: cum omnes ita attendisset, ac si de propriis visceribus ipsos genuisset. Quis enim unquam inopum, quis clericorum ab ea vacuus recessit? Quis non ejus cibis refocillatus, quis non est ejus bonis participatus? Nonnunquam suis tulit quod aliis tribuere posset; egebat ipsa, ut alii abundarent; esuriebat, ne pauperes esurirent; sitiebat, ne hospitibus potus deesset; in quibus suscipiendis majorem humilitatem, majorem charitatem, majorem humanitatem nemo poterat exhibere. Illis, si persona talis erat, hora convivandi [Col. 1174C] assidere solita, cum illis de Deo, de coelestibus, de divinis Scripturis tractare, eos aut interrogare aliquid, aut docere, et ita quidquid humanitatis erat, exhibere; ut curaret, dum corpus exterius pascebatur, ne mens interius otiosa remaneret.

Quam autem sollicita fuerit erga aegrotantes, superfluum est dicere: cum non solum praesentes miro modo, et diversis obsequiis foverit, sed etiam alienos, et longe positos in infirmitate aliqua per nuntios visitaverit, et quidquid illis gratum in cibis esse putaret miserit. Siquidem parvo ante suam infirmitatem tempore, cum pleraeque sororum graviter languissent, dici non potest quanta sollicitudine eas visitaverit, quanta eis cura astiterit, quanta sollicitudine inter singularum lectos discurrerit, [Col. 1174D] quanta suavitate singulas allocuta fuerit, quam miris et diversis obsequiis molestiam earum corporalem levigare tentaverit, omnibus quibus poterat modis procurans, ne aut necessaria ministeria, aut quidquam eorum, quae desiderabant, eis deesset; ac si jam sancta et Deo dilecta femina sciret quantocius se ex hoc saeculo esse migraturam; quod tamen et ex nonnullis seniorum indiciis non solum sibi, sed etiam aliis prius praemonstratum esse probatur. Fuere namque ex sororibus quae signum ecclesiae maximum cecidisse, et confractum esse in somnis viderint; plerisque visum est sarcophagum sanctorum ruisse, et minutatim solutum fuisse.

Ipsa autem, dum non multo ante infirmitatem [Col. 1175A] suam cum quodam familiarium suorum loqueretur, inter familiaria quae cum eo habebat colloquia, etiam monasterii sui statum tenerrimum deplorare coepit; ad quod cum ille diceret: Tenerum quidem eum esse, sed Dei gratia bonum; de bonitate Dei esse positum, potestate, et misericordia respondit, sibi tamen hoc penitus displicere, quod necdum regiae tuitioni commendatus esset. Cumque ille rursum diceret, hoc Domino volente citius emendandum fore, utrumque et episcopum suum illis fidelem, et familiarem esse, cujus suggestione hoc fieri posset, et parentes, et alios in palatio fideles eam habere, qui suam optime in hoc voluntatem et adjuvare possent, et vellent: sese quoque ita credere ait, ipsam tamen ad hoc, [Col. 1175B] usquequo fieret, non esse victuram; hoc autem citius esse futurum; de his omnibus, ut Domino placeret, esse debere dixit, se tamen mirandis quibusdam, et sibi prius insuetis insomniis agitari, ipsius super hoc orationem et benedictionem efflagitare. Dicebat enim in somniis se quamdam mirae magnitudinis rotam vidisse, cujus palo diversas animalium figuras insertas haberent, se vero cum plerisque consororibus suis ad axem supra modiolum rotae intra radiolas quasi quibusdam catenulis esse colligatam, simulque cum rota, quam fluvius subtercurrens mira velocitate circumegerat, circumvolvi; cumque, ut sibi videbatur, stupida timeret, ne in fluvium subtercurrentem decideret, non in fluvium, quod verebatur, sed potius in [Col. 1175C] terram contiguam se decidisse. Quo facto se expergefactam fuisse, et jam vigilantem, jam ad se reversam, membris tamen omnibus praemortuis, et adhuc tremebundis jacuisse.



CAPUT IV. Tempus mortis, et locus sepulturae in somno ei ostensus. Sanctus Martinus singulari cultu ab ea honoratus, et saepius conspectus.

Quibus itidem diebus saepius sibi visum esse dicebat se levi volasse corpore, et corpore exutam, tamen corpoream, et ineffabili nobis modo coelestibus simul et terrestribus interfuisse. Nam proximis illis diebus se quasi in aere raptam, et omnia monasterii aedificia detecta vidisse, et cuncta, quae in singulis vel erant, vel gerebantur, aperta suis oculis, [Col. 1175D] et perspicua prorsus fuisse. Inter haec se in ecclesia quasi quemdam magnum terrae hiatum vidisse; cumque ad hanc visionem summopere doleret, et quomodo hoc evenisset, vel quomodo oppleretur, rogitaret, audisse se vocem dicentem sibi, debere illum oppleri, quoniam hoc habitaculum suum esset futurum. Quo dicto audisse se multitudinem psallentium, psalmum centesimum quadragesimum dicentem; cumque perventum esset ad versum: Haec est requies mea in saeculum saeculi, hic habitabo, quoniam elegi eam, et illa, ut sibi videbatur, simul cum eis psalleret, expergefactam evigilasse se, et adhuc eumdem versiculum vigilantem in ore habuisse. Quae licet illa tanquam insomnia narraret, et ille, cui haec referebat, [Col. 1176A] similiter interpretaretur, longe tamen sibi aliud videbatur, atque hoc, quod postea rerum exitus docuit, statim veritus est. Unde non statim, ne ita eum intellexisse sentiret, sed post modicum eam pro quibusdam, quae ad meritorum et misericordiarum ejus augmentum pertinere videbantur, admonendam putavit, et pro his sibi supplicandum dignum duxit; quae illa solita vel erga Deum devotione, vel erga cunctos benevolentia quantum tunc potuit, concessit.

Eodem autem tempore, cum et nos ibidem essemus, et jam discedere vellemus, nequaquam nos permisit paululum subridendo dicens, incertum nobis esse quanto tempore ea frui, et eam videre permitteremur; si citius eam decedere contingeret, tunc [Col. 1176B] nos poenituros fore, si tunc contra voluntatem ejus discederemus; simulque et per seipsam, et per plerasque sorores suas alias multum nos rogare coepit; ut, siquidem eam infirmatam audiremus, venire non supersederemus. Ex quibus omnibus non solum conjicere possumus, sed et liquido intelligere valemus, dormitionis suae tempus sibi praemonstratum fuisse; quod quidem et ex languentium sororum infirmitate, quae ejus aegrotationem praecesserant, divina pietas praemonendum putavit. Igitur cum inter aegrotantes sedula discurreret, ipsa in infirmitatem cecidit, aliquandiu tamen infirmitati reluctata vincere eam, vel potius eludere putavit. Tandiu quippe cum caeteris sororibus in choro ad cursus, in refectorio ad mensam fuit, donec ambulandi officio destitueretur; [Col. 1176C] prius tamen quam morbo ingravescente in lectum decideret, vidit in somniis quasi magnum quemdam campum, diversis florum generibus vernantem, ubi et omnes fere quae ex sororibus suis juvenili aetate florebant se vidisse conspicata est; cujus pulchritudine et amoenitate cum admodum delectaretur, subitanea sibi conflagratione inarsisse visus est. Tum nimia earum miseratione clamare coepit, ut Dominus misereretur, ut Christus succurreret ne miseras penitus interire pateretur. Et quia sanctum Martinum semper quadam speciali reverentia excolebat, et in maximis vere necessitatibus eum invocare solebat, ejus meritis et interventu eas ab ignibus eripi supplex, ut sibi videbatur, orare coepit. Nec mora: quidam sibi splendore et pulchritudine [Col. 1176D] admirabilis astitisse visus est, qui ejus meritis et intercessione, et ignem sopiendum et eas salvandas esse dixit. Ita expergefacta, cum postea somnium plerisque narraret, sanctum Martinum quasi ereptorem suum speciali deinceps ab eis veneratione et obsequiis celebrandum commendabat.

Ipsum vero sanctum Martinum conspicabiliter etiam sibi vigilanti visum esse indubitanter credere valemus ex ejus ipsius narratione et verbis. Nam cum quadam die nonnullae ex sororibus lectulo illius assiderent, subito clamare coepit, sanctum Martinum adesse, et in pavimento deambulare, monere sedentes ut assurgerent astanti, ut jocundarent deambulanti; fallere eos vel falli, qui eum deformem, [Col. 1177A] ut in Vita ejus legitur, dixissent, nihil se unquam tantae pulchritudinis vidisse. Astantes vero licet nihil eorum videre potuissent, ex vultu tamen ejus et continentia, verum esse quod dicebat intelligere valebant. Nam hilerabunda huc illucque per cellulam faciem vertens, manifestum intuentibus indicium dabat, illuc eam oculis sequi, quo eum quasi deambulantem in pavimento videbat, et quamvis, postquam decubuit, nunquam se in aliud latus vertere, nunquam in dextera sui corporis parte jacere voluerit, tunc se sponte, sine alicujus adjumento in illud convertit, et ita sine cujusque molestiae signo jacuit eo, quoadusque illa visio completa est; cortinam quoque, quae parieti appendebat, manibus elevare conata, parietem simul amoveri praecepit, ne [Col. 1177B] quod Dei sancto obstaculum foret. Proinde, quod ex praecedentibus signis non dubium erat, in illa parte, quae in meridiana obvenerat, ipsum assistere, iterum iterumque ad eum contemplandum praesentes cohortari coepit. Unde patenter intelligi datur, ejus meritis hoc eam contra infirmitatis violentiam potuisse, quem sibi et corporeis oculis conspicabilem dixit, et vere mentis intuitu vidit.



CAPUT V. Variae Hathumodae visiones, quarum narrationem aliorum importunitate interrumpi aegerrime fert.

Eodem quoque tempore, cum in cellula qua jacebat, nullus secum, praeter germanas ejus sorores, quae nec momento temporis ei abesse patiebantur, adessent, et illa clausis oculis quasi dormiens aliquandiu [Col. 1177C] jacuisset, post aliquantum temporis, quis sibi adesset, interrogavit; quae cum se adesse dicerent, percontata est si aliquid aut vidissent, aut audissent? Ad haec cum illae se nihil eorum, de quibus illam interrogare putarent, vel vidisse, vel audisse responderent: Et non auditis, ait, vocem interrogantem, si columba jam parata sit? Erat autem crystallus cum reliquiis sanctorum lectulo ejus appensus, cumque, si tamen rite recordamur, soror ejus Christina diceret, hoc ideo sibi visum fuisse, ut ligamentum crystalli, quod non satis accurate paratum erat, emendaret, hoc ita esse posse dixit; ea enim et ante febrem, et ipsa maxime febri sibi consuetudo erat, ut si quando quodcunque hoc, quod loqui intenderat, intercepisset, et ad aliud [Col. 1177D] quid invertere conaretur, non in eo inhaereret, sed statim ita posse esse respondisset. Maxime tamen in his hoc sibi displicebat, si quando cuicunque aliquid secretius committere volebat, et ipse, cujus fidei hoc committendum dignum duxit, aliquem alium intermiscendum putavit; quod vel ex his quae sequuntur satis ostendi potest.

Quadam die cum in lectulo jaceret, et soror ejus Gerberga, quae ei maxime familiaris erat, lectulo ejus assisteret, quamdam ei secreto visionem, omnibus aliis remotis, narraturam esse dicebat; neque enim se aliquando aliquid tantae pulchritudinis, tanti splendoris, et tantae suavitatis aut vidisse, vel audisse. Cumque omnibus abscedentibus, sola cum sola [Col. 1178A] remansisset, ipsa adjuvante de lecto elevata, ut aurem ori propius admoveret praecipit. Quod cum illa fecisset, etiam propius, ne quis alius audiret, apponere admonuit; quo facto, cum se jam ad dicendum paravisset, pallere et tremere coepit. Unde cum ipsa nihilominus timore perterrita interrogaret, si presbyterum Wulffhardum, qui pro foribus stabat, ut ei diceret, vocari vellet, hoc se omnino nolle, nec alicui praeter ipsam hoc se dicere velle respondit. Sed cum denuo se ad id, quod intenderat, explicandum paravisset, anxiari tam vehementer coepit, ut pene decessura videretur. At illa prae timore sola ibi consistere non ausa, memoratum presbyterum citissime vocavit; qui cum veniret, neque illi, neque ipsi quidem sorori hoc dicere voluit, questa non [Col. 1178B] modicum, quod hoc contra votum et voluntatem suam aperire aliis et divulgare ausa sit. Simili quoque per omnia modo et de matre fecit.

Neque enim ipsa in monasterio tunc erat quando hoc, quod narravimus, factum fuerat; sed postquam audita filiae aegrotatione advenit, et ea, quae visitationi ejus congruebant, adimpleta fuerunt, solam eam advocari, et quamdam se ei secreto causam prorsum admirandam dicturam esse memorabat. Cumque omnibus, ut petebat, amotis, soli sola assisteret, se ad dicendum parare coepit; sed iterum pallere, iterum tremere, iterum anxiari coepit. Mater filiae defectum videns, sorori potius Gerbergae ob familiaritatem earum hoc se posse dicere pronuntiavit. Quod, ubi illa audivit, digitum ori apponens, [Col. 1178C] neque illi, neque ipsi quidem matri, neque cuiquam hominum hoc se jam dicturam esse testabatur. Quod qua ratione declarare non meruerit, viderit qui possit. Illud sane credibile est, magni eam aliquid et divini vidisse: neque enim parvum et humanum esse poterat, quod vel tantae pulchritudinis et suavitatis ipsa esse dixerit, vei quod cum tanto tremore ipsa suspiciebat.



CAPUT VI. Mira Hathumodae pietas erga matrem, et in auctorem, horumque ac omnium erga Hathumodam amor, et observantia, in extremo morbo maxime.

Sed et nonnulla alia eam vel audisse vel vidisse, liquido patet. Nam plerumque ab astantibus quis esset strepidus et sonitus, quem audiret, requirebat, [Col. 1178D] plerumque admonuit, ut audirent vel qualis tempestas esset, vel in quali mundus commotione, in quali turbulentia, in quali certamine positus foret. Quod quidem ex infirmitatis magnitudine, ut nonnunquam accidere solet, sibi visum fuisse credere possemus, si non ea quae praemisimus aliud nos credere persuaderent. Illud sane cuivis mirum videri potest, se aliquid horum quae viderat matri celare potuisse, quia unice eam semper diligebat, unice reverebatur: siquidem ita semper ei, ac si parvula, blandita, ut ancilla in omnibus fuerat obsecuta. Si eam quandoque moestiorem aliquantulum vidit, variis modis, et miris obsequiis turbatum ejus animum lenire tentabat; et quia librorum lectionem [Col. 1179A] ei admodum gratam esse sciebat, aliquid se et auditu jucundum, et utile ad memorandum invenisse dicebat, quod ei legere deberet. Quis autem digne explicet quanto gaudio solita erga Deum devotione exsultaverit, quod mater cognita in hoc ejus voluntate ad eam laetificandam se jam ex illo loco non esse ituram simulaverit, Deo gratias agens, et matrem osculis demulcens, ac manibus complexans, atque sororibus, quid sibi promiserit, iterum iterumque revolvens?

Quod minus mirum videtur, cum etiam nostrae exiguitatis indignissimam parvitatem et sana supra modum excoluerit, et jam infirma immani desiderio videre cupiverit. Nam in ipso statim suae aegrotationis initio nobis, dissimulato tamen suae infirmitatis [Col. 1179B] nuntio, ut omnimodis veniremus, mandavit. Vos autem testes estis, et Deus, qui sanctae animae hoc tribuere debet, cum quanta exsultatione, quantum infirmitas sinebat, nos advenientes susceperit; cum quanta charitate praesentes tenuerit; cum quanta sollicitudine, ut cura nostri haberetur, jugiter admonuerit; cum quanta anxietate et parumper cellula egressos nos requisierit; cum quanta assiduitate nomen nostrum ingeminans plura nobiscum loqui tentaverit, cum quanto dolore nos tam tarde venisse ingemuerit. Parvam rem, ut quibusdam videri potest, extraordinariam, sed tamen affectus ejus erga nos indicem dicturi sumus. Si quando aliter in dolore ad aliquid gustandum adduci non poterat, hac arte sibi persuasum, si aut a nobis transmissum, [Col. 1179C] aut a nobis paratum diceretur. Eo quoque quo advenimus die, cibis coram se allatis, nos vocari jussit, et quantum potuit, coram nobis manducavit, atque consolationis nostrae gratia tam laete se per omnia continere contendit, ut maximam spem evadendae mortis ejus conciperemus. Jam vero vespere ingruente, cuncta in contrarium versa, gaudium nostrum in moerorem, spem in desperationem commutaverunt. Nam ita morbus ingravescere, et sensim per singula momenta crescere coepit, ut omnem spem recuperandae salutis suae amitteremus, et solam mortem ejus exspectaremus. In qua languoris tamen molestia et meritum ejus erga nos, et vester, sanctissimae sorores, erga eam affectus et devotio ostensa est.

[Col. 1179D] Primo omnium venerabilis amita ejus, quamvis jam grandaeva, et senio confecta, quantum dolor eam adesse permittebat, et indefesse assistebat. Praeposita monasterii, etsi multimodis occupationibus pressa, a lectulo ejus nec parumper quidem abscedebat. Decana, et custos ecclesiae, quantum custodia illis commissa patiebatur, et frequenter adveniebant, et semper adesse volebant. Jam vero reliquae sorores, quae in cellula jugiter cum ea esse non poterant, aut in ecclesia psalmis pro ea et orationibus vacabant, aut extra fores cellulae excubabant. Praecipue tamen germanarum ejus sororum jam antea omnibus nota tunc in eam pietas enituit. Ipsae lectulo assidere, ipsae jacenti infatigabunde assistere; [Col. 1180A] ipsae lectulum componere, pulvillum capiti supponere; ipsam in lectulo elevatam corpore suo sustentare, manus fricare, pedes calefacere, stomachumque confovere; ipsae aestuantem flabello refrigerare, sudorem defluentem linteolo detergere; ipsae calidam aquam ad lavandum temperare, cibum parare simul et apponere, et in omnibus quae agenda erant, singulas praevenire.

Super omnia mater admirabilis dolorem internum vultu placidiori tegens, moerentes consolari, flentes compescere, singulas alloquio suo delinire studebat; alios ipsa consolatos esse cupiens, quae semetipsam consolari non poterat. Quantis ipsa gemitibus inter ecclesiam et lectulum filiae discurrebat! Quantum ante sanctorum tumbam fudit lacrymarum, [Col. 1180B] ne filia privaretur; ut pro illa ipsa moreretur, ut, sicut in hanc lucem prior intraverat, ita et ab hac luce prior migraret! Aliquoties in ipso ad filiam accessu haesit, gradumque revocavit; ita fortissima feminarum dubitavit pene quid facere deberet: vocare una, revocare altera; illa hortari ut vel filiae supremis adesset. Quid igitur faceret? Vocabat pietas, dolor revocabat. Accedebat tamen, sed aestuantem in morte filiam videre non poterat. Discedebat, sed dolenti filiae abesse non poterat.



CAPUT VII. Ejus jugis psalmodia, et de rebus divinis sermo. Commotum absentis abbatis, et sodalium animum moranti apud se longius auctori manifestat.

Jamque corpus paulatim deficere coepit, et tamen [Col. 1180C] mens coelo intenta firma durabat; canebat una nobiscum plerumque eosdem psalmos, plerumque alios, plerumque quosdam sparsim ex psalterio versus ita connexo sibi ordine junctos, ut eodem spiritu, quo scripti erant, et sanctae ejus menti inspirati non dubitarentur. Inter psalmodiam et preces, semper in ore ejus Dominus, semper in corde Christus erat; et nisi paululum quasi ad dormiendum oculos obclausisset, semper aut psallebat, aut de suae animae salute loquebatur. Peccata sua cogitatione, locutione et opere perpetrata jugiter confitebatur, et si quam pro his veniam sperare deberet requirebat. Saepe etiam de bonorum et malorum in die judicii vel divisione, vel discussione, ovium scilicet [Col. 1180D] a dextris, et haedorum a sinistris, mentionem faciens interrogabat: si quis tunc forte sanctorum, et bonorum alii succurrere, et alium adjuvare posset? Ad ultimum se nostrae fidei, et manibus commendans, etiam sanctis, quorum reliquiae in nostro monasterio haberentur, se nostrae parvitatis officio commendari postulabat.

Inter haec, ac si jam iisdem ipsis, de quibus antea loquebatur, interesset, ac si jam judicis tribunali assisteret, sic in hoc, quod videre videbatur, luminibus fixis, formidare, et trepidare coepit. Nam eam tunc aliqua futurorum vel audisse, vel vidisse, et ex vultus ejus varietate, et ex aliis quas praevidit et praedixit rebus conjicere valemus. Recordari quippe vos, quae tunc affuistis, non ambigimus, priori [Col. 1181A] quam decesserat nocte nos simul vobiscum ibidem adfuisse; cumque nos assideremus, vos lectulo ejus astaretis, et illa nescio quid de nostra parvitate immurmurasse videretur, vos putasse, quod nos solito sermone requisivisset; unde cum nos adesse diceretis, illam simul vobiscum nostri causa peccatum habere ait, nos propter se offensam incurrisse, quod praeter consuetudinem nostram diutius vobiscum moraremur. Ad quod cum diceremus nihil horum esse, fratribus nostris placere, si quid ad consolationem et solatium ejus facere possemus; ad hoc nos missos esse: non ita, respondit, esse; melius esse, si jam discedere, et proficisci maturaremus; verum omnino esse quod dixit: quod quidem regressi ad monasterium, ita fuisse reperimus. Nam [Col. 1181B] fratres nostri infirmitatem ejus tam gravem esse necdum scientes, nos tandiu remorari graviter patiebantur, et, ut postea comperimus, eodem fere noctis tempore, quo illa hoc dixerat, domnus abbas inde cum quibusdam fratribus nostris locutus est. Quod etiam nos credere persuadet, tunc quoque magnarum rerum aliquid vidisse, quando frequentius Euge! Euge! clamabat, et nos, qui adfuimus, quasi ad audiendum cohortata, quia jam amplius non poterat, Audite, audite, saepius ingeminabat.



CAPUT VIII. Sanctus Hathumodae obitus praesente Marquardo episcopo. Oculi et labia mortuae moveri visa. Ejus sepultura cum incredibili omnium ordinum luctu.

Aderat eodem ibi tempore cum clericis Marquardus [Col. 1181C] episcopus, et omnia, quae egressuris necessaria videbantur, in sacri olei inunctione, in ultima reconcilatione, in sacrificii communicatione, solemni more adimplevit. Cantabantur jugiter psalmi, litaniae et preces dicebantur, legebatur Evangelium, neque aliquid eorum, quae ante exitum animae fieri debent, praetermissum est. Jamque paulatim membris omnibus praemortuis, loquela minui, et sensim deficere spiritus coepit; cum illa tamen lignum sanctae crucis, quod ibi habebamus, devotius deosculans, oculis in illud intendebat, et aliquid ex psalmis virtute, qua poterat, per intervalla immurmurabat. Convenit autem nobis, ut psalterio a capite inchoato, diligenter attenderemus, in quo psalmo, aut versu obiret; quod satis congruenter sanctis meritis suis [Col. 1181D] provenit. Nam cum in quadragesimo psalmo penultimum versum diceremus: Me autem propter innocentiam suscepisti, et confirmasti me in conspectu tuo in aeternum, sanctam, ut fidenter credimus, animam coelo reddens, ultimum spiritum exhalavit. Exspectavimus tamen, ut moris est, si eam forte respirare contingeret, donec subsequentes duos psalmos, decessioni ejus aptissimos, compleremus; ubi jam manifesta obdormitionis ejus indicia patuerunt, et hoc testantia cuncta ecclesiae signa sonuerunt.

Vix dici potest quantus ad ecclesiam populus confluxerit; quam gemebunda et luctuosa sororum turba ad sanctam ejus animam Deo commendandam convenerit. Quo cum multis lacrymis finito, pleraeque [Col. 1182A] ad lavandum, secundum morem, corpus in loco remanserunt; caeterae tamen interim in ecclesia psalmis et orationibus vacabant. Miram rem dicturi sumus, sed tamen sororum, quae interfuerunt, testimonio veram. Cum jam sanctum corpus ad lavandum in cellula esset compositum, ipsam oculos, ut prorsus incolumem levasse, atque labra quasi ad alloquendas astantes movisse. Lavato corpore, et digne linteolis involuto cum digno virginum comitatu, et psallentium choro, puellulis, quae cereos ferebant, praeeuntibus, ad ecclesiam humeris sacerdotum deportata est. Ubi quantus omnium gemitus, quantus luctus, quantus planctus fuerit, quis recordari sine lacrymis, quis dicere sine fletu potest? Confusa erant omnia; nec voces cantantium et lugentium [Col. 1182B] discerni quibant: tota quippe ecclesia vocibus plangentium personabat; vox una lugentium erat, se dominam ipsam optimam, se matrem misericordissimam perdidisse; jam non esse, quae tanta omnes charitate diligat, humanitate suscipiat; quae tanta liberalitate hospites colligat, tanta misericordia pauperibus succurrat; gregatimque viri et feminae collectae, hae ostendebant vestes ab ea acceptas; illi alia munera ejus beneficio collata praeferebant. Interea gregatim turbae per totam noctem et diem usque ad horam sepulturae ejus confluebant.

Jam vero, cum ad sepeliendum eam ventum fuerat, majorem nunquam ullus luctum, majorem planctum audire non debuit; nec compesci ullo modo, quamvis sacerdotibus juxta officii sui ministerium [Col. 1182C] id propter Deum petentibus, potuit; sed si quando aliquantulum cohibitus videretur, major deinde insurgebat a turbis, quae catervatim confluere non desinebant, quodammodo renovatus. Hoc non solum ipso, et proximis diebus fiebat, sed usque ad trigesimum fere diem. Nobiliores quoque quasi turmulis quibusdam hinc inde convenientes non tam ipsam lugebant, quam tunc verius Deo vivere sciebant, quam se tale bonum, et tantum solatium amisisse, quam sanctam congregationem tali matre destitutam, quam dignissima in matrem ejus tali sobole privatam, quam gloriosissimam sororem ejus dominam nostram reginam tali Germana desolatam fore dolebant.

Ad haec mater gloriosissima incredibili mentis patientia [Col. 1182D] singulos consolans, singulorum lacrymas compescens, virorum femina, extraneorum mater officium implevit; siquidem quamvis de amissione ejus summopere, licet tacite, doleret, de eorum tamen amore palam gaudebat, neque se prorsus eam amisisse putabat, quam et Deo vivere, et cum Christo esse credebat, et in hominum memoria vivere videbat. Et tamen haec tanta, et talis femina tantae fortitudinis in publico, sola, et secreta ultra modum ejusdem filiae mortem dolebat, et tanto se singularis lacrymis indulsit largioribus, quantum se coram aliis magis cohibuisse videbatur. Vincebatur quippe dolore, vincebatur pietate, quae in optimo quoque maxime semper solet abundare. Proinde, vos sanctae [Col. 1183A] sorores, non tam dolere debetis, quod talem amisistis, quam gaudere quod talem habuistis, imo habetis; Deo enim vivunt omnia, et ideo mortuam vobis non putetis quam Deo vivere non ignoratis. Nam si Christus vobiscum est, imo quia est; ipsa vobiscum simul erit, quam cum Christo esse non ambigitis; ipsa enim eum, ut vere virgo, sequitur, quocunque ierit. Vivit ergo haec sancta mater vestra vobis spiritu, vivit sancta vita, vivit irreprehensibili conversatione, vivit eximiis moribus, vivit optimis exemplis.



CAPUT IX. Paraenesis auctoris ad sanctimoniales Gandersheimenses, quas S. Hathumodae virtutes, praecipue studium paupertatis jubet imitari.

[Col. 1183B] Ad hoc quippe ista vobis scribere volumus, ut quia eam jam corporaliter videre non potestis in vitae ejus sanctitate quamdam, ut in principio hujus opusculi diximus, ejus imaginem attendatis; neque totam a vobis discessisse existimetis, cujus quotidie sanctam conversationem non tam legere ignotam, quam relegere cognitam valetis. Hoc vobis pro regula, hoc pro speculo erit; quia ibi, ubi vita et mores vestri corrigantur, invenietis. Quandiu in carne erat, corporalibus eam passibus secutae et commitatae estis; si illuc, quo nunc eam cum Christo regnantem credimus, pervenire vultis, spiritali eam gressu sequi debetis. Ipsa Christum pauperem paupercula [Col. 1184A] secuta tantum in nac vita effloruit, ut tempore dormitionis ejus neque funeri saltem necessaria ex suo adessent, sed alieno linteolo involveretur; quamvis summo loco nata, et monasterio praeposita, plura, si vellet, habere potuisset. Nec movere vos debet, sanctissimae sorores, quod tantae sanctitatis femina difficiliori et longiori aliquantulum exitu ad Dominum transivit; hoc ideo quippe Dominus voluit, ne ei in futuro diceretur: In hominibus non fuit, et cum hominibus non est flagellata: hoc ideo Dominus voluit, ut si quid adhuc ex humanae fragilitatis sordibus in ejus mente emundari debuisset, per graviorem exitum purgaretur. Caeterum illa modo, ut oramus, et credimus, Christum sponsum castissima sponsa, ubicunque ierit, sequens canticum [Col. 1184B] illud novum decantat, quod nemo dicere potest, nisi illa centum quadraginta quatuor millia, qui empti sunt ex hominibus, primitiae Deo et Agno, et in ore eorum non est inventum mendacium, sed sine macula sunt ante thronum Dei.

Decessit sancta haec et incomparabilis femina tertio Kalendas Decembris, feria secunda, anno incarnationis Dominicae octingentesimo septuagesimo quarto, indictione septima. Vixit in sancto proposito annis viginti duobus. Omnes anni vitae ejus fuerunt triginta quatuor, regnante Domino nostro Jesu Christo, qui vivit et regnat Deus per omnia saecula saeculorum. Amen.




[Col. 1183]
DIALOGUS AGII DE OBITU SANCTAE HATHUMODAE ABBATISSAE.


[Col. 1183C] Cum praesens ego supremis fortasse fuissem
   Sanctae abbatissae anxius Hathumodae,
Inter me, sanctasque ejus dignasque sorores
   Sermo satis lugubris tunc fuerat habitus.
Pauca tamen consolandi has dicere causa
   Magnum me harum compulerat meritum.
Sed quia forte recens adhuc dolor ista repente
   Has audire nimis prohibuit lugubres,
Haec, quae tunc flendo retuli, nunc versibus edo,
   His quoque nonnulla adjiciens alia.
Hoc ideo, quia hoc ipsae rogitasse probantur,
   Ut sibi post scriptum hoc ego dirigerem,
Quo se solari, quo haec possent oculato
   Quae dixi, more jugiter aspicere.
Unde favens justis harum votis precibusque,
   [Col. 1183D] Paucula tentabo dicere pro merito.
Tu modo me, lector, cum his adverte loquentem,
   Et te cum nostro participa gemitu.

AGIUS.

Non dubito fore vos moestas de morte sororis,
   Et vobis obitum ipsius esse gravem;
[Col. 1184C] Talis enim mulier non est injure dolend
   Cui nunc vix aliam mundus habet similem
Optima cunctarum quas ipse aliquando viderem,
   Moribus egregiis, et Domino placitis.
Hanc non plangamus, cum hanc modo plangat et orbis,
   Et plangant variis ipsa elementa modis.
Hoc siquidem tot tantorum mores docuerunt,
   Hoc nos hic annus praemonuit sterilis,
Egregiam, castam, sanctamque per omnia matrem,
   Hinc migraturam ocius ad Dominum.
Non, rogo, plangamus juvenili flore virentem
   Intempestiva prorsus obiisse die;
Sed tamen iste dolor fore debebit moderatus,
   Debebit vestris esse modus lacrymis.
Sicut enim non est nisi naturale dolere,
   [Col. 1184D] Sic itidem ratio cuncta vetat nimia.
Quocirca peto vos, charae sanctaeque sorores,
   Ut jam parcatis fletibus et lacrymis.
Parcatis vitae vestrae, parcatis ocellis,
   Quos nimium flendo perditis omnimodo.
Nam ne quid nimis egregie quidam et bene dixit;
   Immo per hunc potius hoc monet ipse Deus.

[Col. 1185A] RESPONSIO.

Haec, quae prosequeris, prorsus verissima constant,
   Et scimus nimium omne vetare Deum;
Sed minime nobis nimium hoc esse videtur
   Quod meritis scimus ipsius esse minus.
Quantis namque bonis in hac una careamus
   Haud quaquam digne possumus exprimere.
Haec soror, haec mater, haec nutrix atque magistra,
   Haec abbatissa, haec fuerat domina.
Cum hanc aequalem similemque per omnia vitam
   Duximus asseculae, quamlibet exiguae.
Unum velle fuit cunctis, nolle omnibus unum,
   Vota fuere una atque eadem studia.
Et nos hanc non ploremus, hanc non doleamus,
   Et suspiremus visceribus cupidis,
[Col. 1185B] Quae nostrae dulcedo simul, vel gloria vitae,
   In qua sunt una perdita tanta bona?
Denique de lacrymis, de planctibus atque dolore
   Non unquam nobis credimus esse satis.
Saltem nos lacrymis et planctibus exsatiemus,
   Si non optata nempe licet facie.

AGIUS.

Non nego nunc vobis justum satis esse dolorem,
   Non nego sat justas esse simul lacrymas,
Cum nisi cum gemitu membrum a membro dirimatur,
   Et corpus damnum sufferat aegre suum.
Et tamen hoc tolerat, quod non mediocriter angit,
   Hinc ex naturae, inde Dei intuitu.
Non solas modo vos tangens dolor iste remordet,
   [Col. 1185C] Me quoque depascit, me magis excruciat.
Nam minime, veluti dignum est, nunc dicere possum
   Quanta ego vobiscum commoda perdiderim.
Vos melius nostis quanto me semper amore,
   Quantis incolumis foverit officiis.
Vos nostis quanta jam languida sedulitate,
   Qua anxietate meam gestierit faciem,
Quo desiderio susceperit advenientem,
   Et quam mirandis mulserit obsequiis,
Qualiter alloquio fuerit dignata supremo
   Assiduo nomen ingeminando meum.
Hanc ego non plorem tanto mihi deditam amore,
   Quanto nullimodis dicere praevaleo.
Ipsa meis compassa malis ut propria flevit,
   Conque gavisa bonis sic fuit ut propriis.
[Col. 1185D] Ipsa mihi mala reddiderat tolerabiliora,
   Sicut et econtra splendidiora bona.
Cum hac quidquid erat prorsus quod forte volebam,
   Non secus ac mecum ipse loqui poteram.
Me miserum! me infelicem! poterone dolorem
   Unquam mutata solvere laetitia,
Quod tali tantaque simul privatus amica,
   Ipsi cum misera sorte superstes ego?
Sed quid nunc facio, cur luctu forte me ipse,
   Vos etiam flere, vos facio gemere?
Ast hoc ex fragilis carnis propagine venit
   Ut homo defunctos lugeat ipse suos.
Fleverat et Lazarum Dominus, Dominumque Maria;
   Fleverunt sanctos quique pii homines.
[Col. 1186A] Sed modus est, ut praemisi, lacrymis adhibendus
   Et debet luctus non fieri nimius.
Hinc contristari nos Paulus apostolus istis
   Pro charis nostris rite vetat monitis:
Nolumus ignaros, inquit, vos affore, fratres
   De jam defunctis, immo soporificis,
Ne tristes sitis, sicut reliquos fore constat,
   Qui vitae post spem non retinent aliquam.
Si siquidem defunctum modo credimus Jesum,
   Ut surgens mortem vinceret horrificam,
Credamus quoque hos, qui jam dormisse probantur,
   Secum per Jesum tollere nunc Dominum.
Haec spes nostra, cluit haec consolatio nostra,
   Nostros defunctos vivere nunc melius.
Hoc modo, hoc vestrum debet lenire dolorem,
   [Col. 1186B] Hoc debet vestras tergere nunc lacrymas;
Hoc vos solari debet, hoc laetificare,
   Hoc animum vestrum erigere ad Dominum.

RESPONSIO.

Hoc certe hoc erit quod nos solabitur unum
   In tam funereo praelugubrique malo:
Quod licet hic ejus corpus tellure tegatur,
   In coelis animam credimus esse suam.
Hoc nos pura fides ejus sperare suadet,
   Hoc cogit vita credere sanctifica.
Sed quia carnali jam hac non utimur usu,
   Nec hanc conspicimus corporeis oculis,
Ipsius immani desiderio retinemur,
   Ipsius cura angimur immodica.
[Col. 1186C] Hinc gemimus, hinc moeremus, hinc denique flemus,
   Hinc est haec nostra maxima tristitia.
Nam quia nos miseros hoc amisisse dolemus
   Quod solum nobis maxime dulce fuit,
Nil aliud nobis nisi flere suave videtur,
   Nil nisi lugere, plangere vel gemere.
Sed quia carnali gressu jam nempe nequimus,
   Ipsam nunc nostris prosequimur lacrymis.

AGIUS.

Rara satis, fateor, res est, atque ardua valde
   Et hac re nobis non adeo facilis,
Ut homo carnalis sibi carne perinde propinquos
   Cernere corporea non cupiat facie.
Non solum cupimus, quos novimus ante, videre,
   Sed quoque non notos cernere crebro juvat.
[Col. 1186D] Sic olim reges terrae faciem Salomonis
   Ipsius audita gestierant sophia.
Sed meminisse decet quid Apostolus inde retexit,
   A specie carnis nos removere volens:
Jam nunc tempus hoc est, inquit, quo denuo nullum
   Juxta carnalem nosse decet faciem,
Etsi tempus erat quondam quo denique Christum
   Juxta corpoream novimus effigiem;
Sed minime juxta carnem jam novimus psum,
   Nec, juxta humanam, quaerimus hunc, speciem,
Jam siquidem Christus pro nobis mortuus exstat,
   Jam carnis fragiles exuit exuvias,
Jam hominem, quem pro nobis susceperat, ultra
   Coelos ad dextram substituit patriam.
[Col. 1187A] Huc oculos vestros, huc cor, animumque levate,
   Illuc mente ite, quo hanc licet aspicere.
Constat enim hanc non bene nunc in corpore quaeri,
   Non jam carnalem, sed magis aetheream.
Dum quoque cum vivens in corpore juncta maneret,
   Hanc extra corpus affore viderimus.
Spiritus ergo suus magis est quam corpus amandum,
   Perpes, coelestis, vividus atque levis
Nam juxta quod ait Dominus: Nunc nil caro prodest,
   Spiritus est vero qui modo vivificat.
Corpus enim fore perpetuum nequit et diuturnum,
   Et caro mortalis est simul et fragilis.
Occidat ergo prius quo deinde resurgere possit,
   Incorruptibilis spiritui similis.
Sic et frumenti granum prius arva recondunt,
   [Col. 1187B] Ut possit fructu surgere centuplici.
Sic sata quaeque suo modo terra recondit in alvo
   Ut valeant frugem post dare multiplicem;
Sic nemorum frondes, quae vere novo revirescunt,
   Denudat propriis bruma prius foliis.
Non igitur hanc debetis deducere fletu,
   Non hanc debetis prosequier lacrymis,
Moestificatur enim vestro sacra femina fletu,
   Et tristis vestris efficitur lacrymis.
Sic deducenda est in vivorum regionem,
   Sic commendanda est sancta Deo anima.
Nec vos flere decet, de qua coelestia gaudent,
   Non lugere decet hic ubi Christus ovat,
Praesertim cum nec lacrymis possit revocari,
   Nec fletus prosit omnimodis aliquid.

[Col. 1187C] RESPONSIO.

Vera quidem non ambigimus, quae dicis, haberi,
   Et frustra tantas fundere nos lacrymas;
Sed tamen has ipsae minime cohibere valemus,
   Nec quimus luctum pellere continuum,
Quando recordamur quod talis femina dudum
   Nunc immaturo occubitu obierit,
Quando recordamur tam multimodae pietatis,
   Tam purae fidei, tam nitidi eloquii,
Quando recordamur mores, actusque sacratos,
   Vultum jucundum, atque benignum animum,
Cum vitam nostris oculis opponimus omnem,
   Cunctorumque sumus nos penitus memores,
Quae vel sana prius, vel post jam languida dixit,
   [Col. 1187D] Quae fecit variis inclyta temporibus;
Cum loca, queis sedere prius, queis stare solebat,
   Moestae moerenti cernimus intuitu;
Cum haec cuncta simul moestum cor saepe revolvat,
   Nil nobis aliud nunc nisi flere juvat.
Sic etenim fortasse dolor cordis levigatur,
   Dum quasi piis quondam ejicimus lacrymam.

AGIUS.

Non ita fit, neque ploratu dolor imminuetur,
   Sed magis excrescit, et quasi flendo redit.
Sicut enim corpus crescente splene tabescit,
   Augmentoque suo membra lien macerat,
Sic quoque fomentum quoddam liquet esse doloris
   Hos vestros fletus, hunc gemitum, has lacrymas:
[Col. 1188A] Haec equidem crebra accendit speculatio horum
   Quae vestris oculis opposita asseritis.
Haec sunt quae male hunc vestra lamenta fovendo
   Venenis ipsa dulcibus intus alunt,
Nec vos aequo animo modo permittunt tolerare
   Quod commune cluit omnibus omnimodis.
Nam cunctis commune mori mortalibus exstat,
   Nobis, jumentis, regibus et ducibus,
Servis et dominis, inopi simul et locupleti,
   Justis, injustis, sensibili, insipidis.
Nec regum tumidos fastus, proceresque veretur
   Mors, nec sublimes, dividit et humiles.
Quis protoplastis poterat fore dignior unquam
   Quos Deus ipse suis condiderat manibus?
Et tamen hos ipsos, quos plasmatos paradisus
   [Col. 1188B] Sublimes tenuit, haec modo terra tegit.
Primi patris Abel justissima denique proles
   Dire fraterno occubuit gladio.
Sed licet a Domino pro fratris morte repensus,
   Mortem nullo modo quiverat effugere.
Enoch qui Domini nomen primus vocitavit
   Interiit juncta posteritate sua.
Enoch, Elia socio nunc usque superstes
   Affore praevaluit, mortuus occubuit.
Sem Japhetque patri meritis non dissona proles,
   Vixerat in lymphis, nunc jacet in tumulis.
Quid Job nunc memorem, cui tunc bonitate nequibat
   Affore par ullus, ut docet ipse Deus?
Quid sanctos pariter natos natasque retexam?
   Et pater oppetiit, et soboles obiit.
[Col. 1188C] Melchisedech, cujus finis reticetur et ortus,
   Fini succubuit, initium reprimit.
Abraham, Isaac, Jacob terni patriarchae,
   Magno Adae junctum nunc refovent tumulum.
Inclyta progenies duodeno stemmate patrum
   Jam defuncta suos bis numerat titulos:
Juda, Ruben, Simeon, Levi, Issachar, Zabulonque
   Dan, et Nephthalim, Gad, et Aser obiit.
Joseph, Benjamin, Manasen, Ephraimque uterinos
   Mater quae dederat, terra recondiderat.
Atque Joseph abiit, quid de morte eruit orbem,
   Quando fames arva presserat attigua.
Membra Aaron vatis mons Or tumbata retentat,
   Quem dederat primum lex sacra pontificem.
Eleazar, Phineesque Deo vates, sibi fratres,
   [Col. 1188D] Unus post unum pertulit exitium.
Moysi Dominum facie ad faciem speculantis
   Bustum nempe latet, mors obitusque patet.
Dux Jesus Christum factis et nomine monstrans
   Et solem statuit, et tamen occubuit.
Quid Jephte, Gedeon, Loth, Samsonque revolvam?
   Cui leo succubuit, hunc fera mors rapuit.
Rex David cujus fuerat de semine Christus,
   Goliam stravit morteque stratus obit.
Rex Salomon, quo nemo sapientior unquam,
   Nunc jacet in digno cum patre mausoleo.
Josiam, cujus Dominus praedixerat ortum,
   In bustis regum post legimus positum.
Ezechias, cui ter quinos Deus addidit annos,
   [Col. 1189A] Mortem distulerat, non minime tulerat.
Reges atque duces, omnes pariterque prophetae
   Exstant defuncti, in tumulisque siti.
Quis Samuele in prophetis melior fore quivit.
   Quis Heliseo major erit merito?
Ille prophetavit; hic vitam reddit humatus;
   Et tamen extremum clausit uterque diem.
Isaias, qui olim solem retrocurrere fecit,
   Mortis commune ipse cucurrit iter.
Danielem, cui tanta arcana Deus patefecit,
   Cui tunc nil latuit, nunc gravis urna tegit.
Tres pueros, quos flamma vorax non attigit olim,
   Nunc avida prorsus fauce voravit humus.
Ezechieli, Jeremiaeque prophetis
   Non tulit exitium, qui intulit exsilium.
[Col. 1189B] Ose, Joel, Amos, Abdia, Jonas, Micha, Naum,
   Habbacucque sibi Sophonia socio,
Acchaeus, Zacharias, simul et Malachias
   Bis sex serta modo sunt adoperta solo.
Atque Jonas, qui de ceti ventre erutus olim
   Vixit sub pelago, est modo pressus humo.
Judas, Eleazar, Jonathas, Simon, atque Joannes
   Cum jam grandaevo tunc patre Mathathia.
A patria hostem, gladiumque simul pepulere,
   Et removere a se non potuere necem.
Sed ne femineum sexum prorsus taceamus,
   Et nil dicamus hinc pariter penitus,
Sara, Rebecca, Rachel, Debora, Noemi, Ruth et Anna,
   Holda, Susanna, Judith, et simul Esther obit.
Has inter micat alma suis Machabaea trophaeis
   [Col. 1189C] Nobilis in sese, nobilis in sobole.
Sed quid sola diu veterum monumenta retexo,
   Nec cum his una et nova commemoro?
Praecursor Domini sanctus Baptista Joannes
   Cui nullus fuerat major, hic occiderat.
Corpus Sebaste, caput Alexandria sanctum
   Cum Marci sacris continet exuviis.
Primos Ecclesiae proceres, duo lumina mundi
   Petrum cum Paulo Roma tenet merito.
Andream simul et Lucam, quorum modo pollet
   Constantinopolis corporibus nitidis,
Istum Bithyniae, Syriae provincia misit,
   Illum fecunda contulit Achaia.
Joannem, quem sic Dominus quoadusque veniret,
   Mansurum dixit, Ephesus alma colit.
[Col. 1189D] Ambos cum Stephano Jacobos Judaea retentat,
   Summis stemmatibus ipsa beata tribus.
Inclyta Hierapolis praefert sacra membra Philippi,
   Et sunt Matthaeo Aethiopes nitidi.
Thomam Edissa tenet, habet India Bartholomaeum,
   Persida stat Judae et Simonis cinere.
Matthias et Barnabas, Timothaeus, Apollo
   Sylvanus, Titus, Theophilus, Gaius.
Joseph, Gamaliel, Nicodemus et Nathaniel
   Decessere viri, quamlibet eximii.
Longum prorsus erit, si cunctos denique sanctos
   Per mundum, metrico exsequar ecce stylo.
Si simul et turbam modo percurram mulierum,
   Quas tenet in sacris schedula sancta libris
[Col. 1190A] Anna prophetissa, Elisabeth, Susanna, Joanna,
   Marthaque cum ternis occubuit Mariis.
Ipsa salus orbis et vita per omnia Christus
   Ipse subit mortem, ipse tenet tumulum.
Ipsa Dei genitrix semper sacra virgo Maria
   Assumpta aetherea incolit alma loca.
Denique quis mortem se declinare putabit,
   Quam cernit vitam ante subisse suam?
Quis pro defunctis moerorem forte tenebit?
   Quis doleat charos moestus obisse suos;
Cum jam per Christum pax facta, reconciliatus
   Jam sit per Christum mundus apud Dominum,
Et sit peccatum pro nobis factus Jesus
   Ut mundi cuncta tolleret ipse probra?
Non hanc ergo brevi vita functam doleatis,
   [Col. 1190B] Ne vobis aliud quam Domino placeat.
Nulla magis plena est, nulla est perfectior aetas
   Nulla optabilior, nullaque commodior,
Quam haec, quam Dominus Christus habuisse probatur,
   Juxta quod sanctum pandit Evangelium;
Annorum siquidem triginta trium memoratur,
   Quem simul annorum ipsa tulit numerum.
Hac aetate liquet fore plasmatos protoplastos,
   Et surrecturum omne genus hominum.
Hoc siquidem, hoc est, quod Paulus apostolus inquit,
   Cum de his verbis dissereret brevibus:
Donec, ait, Domino hoc occurramus in aevo
   Quo nos perfectos jam liquet esse viros;
In hoc aetatis modulo, quo vita peracta
   [Col. 1190C] Tunc Christi fuerat, quando crucem subiit.
Quos igitur potius hinc exsultare decebit,
   Quod translata cito, nunc fruitur Domino,
Quae breviore via mundi transire pericla
   Et reperire citam promeruit requiem.
Transfertur siquidem justus, ne prava voluntas
   Cor mutet rectum, decipiatve animam.

RESPONSIO.

Ista quidem fore nixa satis firma ratione,
   Nullo modo certe possumus ambigere:
Scimus enim debere mori mortalia cuncta,
   Scimus ad occasum tendere cuncta suum;
Sed tamen ingenitus mortalibus ardor amoris
   Non modo non flere, non sinit et gemere.
[Col. 1190D] Non solum siquidem propter hanc esse dolemus,
   Flemus, lugemus, plangimus et gemimus,
Quae desolatas ejus nos morte dolemus
   Nosque lupi miseras morsibus expositas.
Agnos namque gregis percussa matre necesse est
   Sive mori teneras, lactis et indiguas;
Aut errabundas lac quaerentes alienum
   Dentibus insani nempe patere lupi;
Sicut enim Scriptura refert: Pastore perempto
   Passim dispersae diripiuntur oves.
Quod de discipulis Domini dictum seu factum
   Scit bene, qui sanctum novit Evangelium.
Denique quae miseris ovibus spes esse valebit,
   Si tunc hoc tantis contigerat ovibus?

[Col. 1191A] AGIUS.

Hoc primum vos nosse volo, geminum fore nobis
   Nostrorum affectum coelitus ingenitum,
Carneus est unus, alter divinus habetur.
   Unus coelestis, terreus est alius.
Sed carnalis amor, charos nos plangere nostros,
   Defunctos flere nos facit et gemere.
Sicut et e contra divinus ovare suadet,
   Cum his salvandis nos sumus indubii.
Quapropter modo vos iterumque iterumque monebo,
   Ut dimittatis has nimias lacrymas:
Sicut enim carnalis amor gratus, moderatus,
   Sic fiet nocuus, si fuerit nimius.
Quare si fletum vobis hoc forte suadet,
   Vos faciat laetas tripudiare fides.
[Col. 1191B] Nam pietas haec, impietas magis esse probatur
   Quando adversa pio diligimus Domino.
Sed quia lenitum jam credimus esse dolorem,
   Credimus his vestrum cohibitum gemitum,
Qui de morte piae vestrae, sanctaeque sororis
   Torquebat vestrum omnimodis animum,
Ad haec, quae restant, jam respondere studebo,
   Quod tamen est certe sat mihi difficile.
Justus enim satis iste dolor cuicunque videtur,
   Quo pro se moeret, quo sibi quisque dolet.
Et sane possem modo dicere, quod sapientum
   Haec satis est vera et pia traditio:
Fortem quemque virum quaevis incommoda mundi
   Forti perferre pectore competere.
Ast hoc femellis teneris grave forte videtur,
   [Col. 1191C] Nec haec res vobis est adeo facilis.
Sed quid agam? an postremum inter solatia dicam,
   Quod jam ferme omnes dicere saepe solent:
Quod minime penitus nos emendare valemus,
   Illud debere nos tolerare bene?
Non igitur volo hoc, non hoc volo dicere vobis
   Sed quod solari vos valeat merito,
Non fore vos desolatas, non vos viduatas,
   Affore nunc matrem prorsus honorificam.
Ipse Deus, qui hanc vobis concesserat, ipse
   Vos conservabit, diriget atque reget.
Praeterea mater pia. cujus in omnibus ipsa
   Usa fuit jugi jugiter auxilio,
In cunctis aderit semper, quoque sedula vobis
   Quae vel tractatis, dicitis aut facitis.
[Col. 1191D] Nec deerit regina soror vobis ubicunque
   Forsan regali est opus auxilio.
Non deerunt fratres, non tot, tantique fideles,
   Quos late vestrum promeruit meritum.
Praecipue tamen alma soror, velut optima mater
   Filiolas precibus proteget assiduis.
Nunc siquidem tanto vobis magis utilis exstat,
   Quanto vicina nunc magis est Domino.
Sic olim sacer Elias dum forte revectus
   Ad superos curru afforet igneolo,
Spiritus illius duplex requievit in ejus
   Tunc Eliseo denuo discipulo;
Et quia cuncta potest Dominus, poterit quoque, si vult
   De minimis ecce haec eadem facere.
[Col. 1192A] Non poterit si vult, etiam de cautibus istis
   Propitius facere filiolas Abrahae?
Vos modo ne pigrae sitis, hoc jugiter ipsum
   Voto exorare, et prece continua.
Aderit in cunctis vobis, ut diximus ante,
   Haec eadem meritis femina sacra suis.
Ut siquidem vos ipsa velit, valeatve juvare.
   Posse dat omnipotens velleque proximitas.
Nam licet in coelum susceptus spiritus exstet,
   Non tamen a nobis hinc abiit penitus;
Vivunt virtutes, vivit quoque vita beata,
   Vivit lingua pia, et merita almifica.
Haec, quia jam faciem nunc nempe videre nequitis,
   Nunc coram vestris ponite vos oculis.
Si quid in hac summe vos semper amastis, habetis
   [Col. 1192B] Vitam sanctissimam, magnificum meritum.
Haec sunt exuviae, hoc palliolum reverendum,
   Quo sursum rapto deciderat Eliae,
Isto Jordanem tunc divisit Eliseus;
   Et falsa a veris vos quoque dividitis.

RESPONSIO.

Jam satis est factum nobis hoc affore vanos
   Omnimodis fletus, quos lacrymando damus:
Nil etenim prosunt, nec his, quantaelibet exstent,
   Quosvis defunctos jam facimus reduces.
Nos potius nostra perfuncta sorte sequentes
   Hinc quasi de longo ibimus exsilio.
Quare detersis oculis, lacrymisque remotis,
   Sedato planctu, cohibito gemitu,
Jam tibi, chara soror, nosmet gaudere decebit,
   [Col. 1192C] Quod has aerumnas tam cito transieras.
Nos flemus, quae non tecum simul esse merentes,
   Hoc certare diu cogimur in stadio;
Nos flemus, quae in hac convalle sumus lacrymarum,
   Tamque diu a nostra differimus patria.
Tu fidei, vitae stadio cursuque peracto,
   Jam renites digno justitiae bravio;
Nostra fides, noster cursus, quem prorsus habere
   Finem praevaleat, in dubio remanet.
Tu jam cum Domino devicto hoste triumphas;
   Nos adhuc hostis impedit assiduus.
Te jam portus habet; nos adhuc jactat abyssus.
   Te lux vera tenet; nos tenebrae retinent.
Tu cum virginibus comitans, quocunque it, Agnum,
   Lilia cum violis colligis atque rosis;
[Col. 1192D] Nos cum coancillis nostris tumulo ecce tuopte
   Flores spargentes ducimus excubias.
Tu jam fata patris, fratrum simul atque sororum
   Isthinc nosse vales, inde juvare potes;
Nos etsi bona credamus de munere Christi,
   Qualia sint prorsus ambiguae cluimus.
Chara soror, quae nosse potes simul atque juvare
   Illos nobiscum adjuva apud Dominum!
Pars tua nos cluimus, sicut tu pars quoque nostra,
   Tu tecum patrem nunc rape, chara, tuum.
Fratres, germanasque simul, simul esse parentes
   Quid magis esse decens, quid mage dulce potest
Inter se dirimi minime nunc convenit illic
   Uno patre satos, uno utero genitos.
[Col. 1193A] Chara soror, desiderium, lumenque tuorum,
   Quam brevis est nobis, nunc tibi longa salus!
Heu, quam in modico nobiscum tempore vivens,
   Quam cito tu nobis mortua transieras!
Nunc in coelesti felix regione locata,
   Nos vel per visus chara revise frequens.
Sit saltem moestis haec consolatio nobis,
   Ut per crebra ad nos somnia tu venias?
Et jam, chara, vale, dulcedo et gloria nostra
   Nosque tuis dignis, chara, juva meritis.
Te modo submisse, frater dilecte, rogamus,
   Commenda crebris hanc Domino precibus.
Tu tibi testis ades, quantum te semper amarit,
   Nunc illi dignam ipse repende vicem,
Nos etiam minimas ejus de more sorores
   [Col. 1193B] Nunc commendamus ecce tuis manibus,
Ut doceas, moneasve tibi nos more sueto,
   Et nos ipsius semper amore colas,
Mercedem dabit hic vobis, cui serviit ipsa,
   Cujus item famulae nos sumus exiguae.
Nos etiam solito te semper amore colemus,
   Immo magis colimus, quam solitae fuimus.

AGIUS.

Gratum valde mihi hoc est, quod dicitis, immo
   Istud nunc ipse debueram petere.
Sed praevenistis sicut meritis, ita causae
   Istius humili funditus officio.
Unde quia alternum nostrum bene scitis amorem
   Hoc vos affectu diligo teste Deo.
[Col. 1193C] Doctrina vos vero mea non prorsus egetis;
   Est qui vos Dominus instruat interius.
Quidquid in obsequio esse potest, ad hoc fore promptum
   Et me promitto, et fore non dubito.
De patris et fratrum, qui decessere, salute
   Non decet esse nimis vos modo sollicitas.
Una soror, terni fratres obiere tenelli,
   Quod fore hos ipsos approbat innocuos.
Enda soror, quae jam fuerat conjuncta marito,
   Quod minus ipsa tenet, in sobole illud habet.
Ipse pater quamvis sine sorde nequiverit esse,
   Utpote mundano praeditus officio;
Quantis ipse bonis tamen emundare piacla
   Curarit propria, vos bene nosse scio.
[Col. 1193D] Nam licet innumeris mundi curis premeretur,
   A quibus haud opere se quivit exuere,
Romam perrexit, quo, cui concessa facultas
   Solvendi fuerat, solvere se peteret.
Hinc dignos cineres sanctorum rite revectans
   Partem de proprio jure dedit Domino.
Hic sacra sanctorum ossa locans, vos quinque sorores
   Illic divino dedidit obsequio.
Filiolum, quem coenobio junxit monachorum,
   Ne qua Deo deesset portio forte sui.
Postremo redimens eleemosynis malefacta,
   Ipsaque confessus, mortuus in cinere est.
Quis pietate Dei pro his non judicet ipsum
   Omnimodis dignum crimine fore reum?
[Col. 1194A] Arsurumne putatis eum, cujus pia facta
   Mundo labente stant sine fine fere?
Stat locus ille Dei, quem tradiderat famulabus
   Quae pro se juges continuant lacrymas.
Hic chorus ille cluit, quem pridem solvere grates
   Pro se salvato viderat ipse Deo.
Vidit enim in somnis in maceria nimis alta
   Te nutabundum stare satis trepidum;
Cumque putaretur quasi confestim periturus,
   Quemdam clamasse protinus e latere:
Vae misero, jam, inquit, ruituro, jam perituro,
   Nec spes ulla sibi jam poterit fieri.
Ad haec ille fide plena: non sic erit, inquit,
   Sed spes prorsus erit, si Deus ipse velit.
Sic pede delapso se demissum pededentim,
   [Col. 1194B] Et recto utroque rite stetisse pede.
Hic coetum magnum versis faciebus ad ortum
   Grates inde pio mox retulisse Deo.
Vidit huic alium non dissimilem fere visum;
   In nimium celsa affore se frutice;
Cumque videretur velut ex alto ruiturus,
   Quemdam dixisse sic sibimet subito:
Si ramum, qui praemodicus sibi proximus esset,
   Fortiter ambabus conciperet manibus,
Se nihil omnimodis passurum nempe pericli,
   Nec quid ei prorsus posse male fieri.
Tunc iterum coetum, ut dixi, conversum ad illum
   Laudes salvanti concinuisse Deo.
Viderat hoc sane, paucis prius ipse diebus
   Quam foret infirmus, sanus adhuc penitus.
[Col. 1194C] Haec quid portendant bene vos advertere quitis,
   Et haec inter se non fore disparia.
Ergo quid in muro renitet, nisi celsa potestas,
   Qua tunc sublatus ipse fuit penitus?
Murus enim factus de saxis pluribus exstat,
   Sicut erat multis fultus hic asseculis.
Sed hic in summo murorum culmine stabat,
   Quod multis unus dux fuerat positus.
Et quia salvari meruit, tunc spiritus ejus,
   Inde ruens rectis constiterat pedibus.
Unde locus vester, quem fundans initiavit,
   Ob hunc salvatum glorificat Dominum.
Nec hoc dissimile est quod post haec ipse videbat;
   Sed fore hunc visum edocet indubium.
Arbor enim, quae celsa satis fuerat sibi visa
   [Col. 1194D] Ramis erectis, flore decora satis,
Inclyta progenies ejus propagoque celsa est,
   Et mundo clara et Domino placita.
Nam quod clara fuit mundo, flos prodigiabat;
   Sed monstrat recta, quod Domino placita.
In hujus summo non stans, sed pendulus haesit,
   Ipse quod ante potens finierat attiguus.
Summus erat, quia nempe sui generis simul omnes
   Vicit virtute, vicit honore quoque.
Pendulus adhaesit, quia jam nutare potestas
   Vicina morte coeperat ipsa sua.
Huic erat attiguus ramus, quia proxima carne
   Hathumod alma suis juvit eum meritis.
Hic praeparvus erat, quoniam haec femina sexu
   [Col. 1195A] Non fuerat famae ambitiosa suae.
Hunc hic constringit manibus, quia plurima natae
   Atque coancillis contulit ipse suis.
Hoc meritum, hoc est, quod eum jam jamque labentem
   A casu plane eripuit duplici.
Nam quod nobilitas tulit aut terrena potestas,
   Hoc eleemosynae reddiderant variae.
Vos, qui his uterini pariter cum conjuge digna
   Ipsius sitis perpetuo memores.
Haec etenim, haec est, quae ramum prendere palmis
   Haec quae eleemosynas suasit ei varias.
Vos debitrices simul estis utrique parenti,
   Una cum cunctis, quas tenet ille locus.
Quem Domino, sanctisque suis dantes voluerunt
   [Col. 1195B] Cunctis communem affore per Dominum.
Vos estis grex ille sacer, quem solvere grates,
   Vidit hic in somnis vir Domino placitus.
Quidquid namque boni facitis, hoc ad hoc remeabit,
   Qui vobis illum rite dedere locum.
Praecipue tamen hoc ad hanc merito remeabit,
   Quae vos nutrivit, quae simul instituit.
Qua de re precibus pro hac, quod poscitis, etsi
   Ipsius ipse magis indigeam precibus,
Hoc vos nosse volo, ipsius quoadusque superstans
   Sum, memor ipse mei me memorem fieri.
Nec de corde meo sua chara recedit imago,
   Vel cum dormito, vel potius vigilo.
Denique cum vigilo, de hac vel penso loquorve,
   Nocte mihi charam somnia dant faciem.
[Col. 1195C] Nam quoties somnus lassos obducit ocellos,
   Protinus apparet, mox aliquid memorat.
Plurima sunt, sed de multis ipse vel unum
   Exempli causa dicere nempe volo.
Jam sex transierant noctes, et septima venit,
   Postquam discessit jamque humata fuit,
Cum cubitum me vicina jam luce locassem,
   Vidi me in vestro esse monasterio.
Ipsam vero loqui mecum de more videbam
   Cum de nonnullis, quae inciderant, aliis,
Tum de regula item nostra, totaque perinde
   Vel vita nostra coenobiique statu,
Cumque mihi librum, si quem fortassis haberet,
   Nostri propositi tunc peterem tribui,
Se habuisse quidem, sed jam non prorsus habere
   [Col. 1195D] Te Gerberg istum dixit habere librum.
Qui mihi delatus, parvus fuerat mihi visus,
   Sed bene conscriptus, et bene compositus,
[Col. 1196A] Et quo nil unquam vel cordi gratius esset,
   Aut ipso certe pulchrius intuitu.
Post ubi de somno laetus mox evigilassem,
   Grata satis mihimet visio visa fuit;
Unde die facta mox ipsum fratribus ipse
   Nostris exposui, quidque foret retuli.
Te Gerberg abbatissam fore, proque sorore
   Vestri tenturam coenobii regimen.
Hoc etenim portendere regula nostra videtur,
   Quam modo tu retines, ipsa prius tenuit.
Parva quidem, quia parvus adhuc grex vester habetur,
   Sed bene conscripta, ob pia facta tua.
Et vere, soror, ut dixi, nil pulchrius unquam,
   Et melius scriptum me recolo intuitum.
Quocirca licet et doleam, et semper doliturus
   [Col. 1196B] Me sim vivente, hanc obiisse cito:
Successisse tamen sanctae te gaudeo sanctam
   Ipsique ut carne, sic comitem merito.
Nam quamvis alias quoque vobiscum fore constet,
   Quae possint subdi non modo huic oneri;
Te tamen et sophia simul, et bonitate sciebam
   Non injure sibi optime substitui.
Ut siquidem carnis sibi jure propinqua fuisti;
   Sic itidem meritis proxima tu fueras.
Denique te nunc nos ejus gaudemus honore
   Dudum condignam tunc sibi discipulam,
Sed modo haeredem dignam nihilominus ejus
   Sive monasterii, sive pii meriti.
Quaeritur ergo in te sacra femina, quaeritur in te
   Affectus cordis limpidus ille sui.
[Col. 1196C] Illius disciplinae quaedam quasi imago,
   Ejus virtus, quaeritur effigies.
Quaeritur almificum meritum, mores reverendi,
   Lingua perinde pia, vitaque jure sacra.
Quaeritur ut generis causa, sic actibus ipsis,
   Sicut in affectu, sic et in officio.
Vos etiam sanctae ipsius, dignaeque sorores
   Hanc matrem vestram excolite ut dominam.
Quamvis namque cluat vobis genus omnibus unum;
   Attamen haec Christi est munere praeposita;
Christi electa loco Christique vicaria constat,
   Christo vos agitis, quidquid ei facitis.
Christo, facta sibi, forsan injuria fiet,
   Christus honoratur, Christus in hac colitur.
Praeterea naturalem vestram quoque matrem
   [Col. 1196D] Omnibus omnimodis excolite obsequiis.
Hoc Domini jussum, hoc vestrum nostis honorem,
   Hoc nostis vestram affore gloriolam.




Volume back matter





[Col. 1197]
INDEX LATINITATIS. IN HROTSUITHAE OPERA. Revocatur Lector ad ciffras crassiores textui insertas. [1Kb]



[Col. 1197] A
    Ab aliqua re sermonem facere, pro de aliqua re, 87.
    Abjectionem pati, pro contemni vel ignominia affici, 19.
    Abrenuntiare, pro renuntiare, 12.
    Abrogare, pro recusare, 41.
    Abusive, pro abutendo, abusus pro corruptela vulgo, sed non Latine dicitur, 2.
    Acceptabile munus, pro accepto vel grato munere, etiam apud Lactantium, 40.
    Actum est, quid erga me, pro mihi aliquid evenit, contigit, 19. Vide inferius.
    Adepto consilio, patiendi forma, (etiam apud classicos) pro accepto consilio, 84.
    Admeruissem, pro meruissem, 64.
    Admirando deficere, pro non satis admirari posse, 27.
    Adolere, in forma patientis, ut adolere in forma agentis poetae usurpant, 15.
    Adonay Emanuel, pro Domine Emanuel, 68.
    Ad rectitudinis normam, pro recti normam, quia rectum etiam apud Latinos substantive sumitur, 4.
    Adusque, pro usque ad, 1, 133.
    Aera et aetherea, pro aerem et aetherem, etiam apud Virgil. et Ovid., etc. Namque est casus accusandi Graecus, , 35.
    Apud Orientium quoque genere neutro, et numero multitudinis usurpatum est.
    Ecce tibi coelum pendet tibi terra recedit,
    Aera librantur, fluctuat Oceanus.
    Aestimo, pro existimo, 48.
    Aeternaliter, pro in perpetuum. Livius in aeternum dixit, 69.
    Aethereum aeterni regis thalamum intrare, pro vitam aeternam adire, 23.
    Affectus, pro amor, 3.
    Agapes, pro Agapae, 20.
    Agere aliquid erga aliquem, e. gr. quid erga me actum sit, pro quo reponendum: quid mihi acciderit, evenerit, quid mecum actum sit, 19.
    Agitatur, pro agit vel degit, 16.
    A longe, pro e longinquo, procul eminus, 19.
    Aliquantulis, pro aliquibus, vel nonnullis, 70.
    Almificus princeps, pro sanctus, inclytus, 105.
    Almificus consul, pro almus vel inclytus consul, 113.
    Almifica vita, pro alma, vel inclyta vita, 115.
    Altithronus, pro 10, 73, 85, 87, 110, 117.
    Alvus virgineus, pro virginea, genere virili, bis, 78.
    Amatrix, vox comica, apud Plautum quoque obvia, 2.
    Amniculum, pro amnis, 108.
    Amplexaris, pro amplexeris, 33.
    Annullaretur, pro negligeretur, 4.
    [Col. 1197] Appetere pede, pro adire, 108.
    Applicuere sui in propriis Domini, pro venerunt in locum, vel in fundum Domini, 109.
    Apponere pejora pejoribus, pro augere priora delicta, 44.
    Apponere, pro afferre, proponere, 44.
    Apponere cor serpentinis lenocinis, pro blandimentis corrumpi, 58.
    Asinum vivere, pro asini more vivere, 34.
    Asserere, pro loqui dicere, 19.
    Atomum, genere neutro pro atomus, 73.
    Atriolum, pro atrium, 110, 108, 113.
    Attactu vestri favoris atque petitionis, pro facilitate atque benignitate tua, 4.
    Auctrix virginitatis, pro princeps virginitatis, 33.
    Auctrix criminis, pro auctor vel causa criminis, 119.
    Augustalis excellentia, pro ipsa Augusti imperatoris dignitate, 5.
    Augustalis pietas, pro imperatoris pietas, 77.
    Aula coelestis patriae, pro patria coelestis, 8.
    Aureola est praemium quoddam merito redditum, 129.
    Aurivagae pennae, pro per auram vagantes, 76.
    Aurivagum donum, pro munere vel beneficio fontis aureo, 112.

B
    Bacchantibus flammis, pro flammis furentibus, 21.
    Blanditum, patiendi forma, pro recreatum, 117.
    Bravium, pro brabeum, vel brabium, 63, 68, 117, 129, 161, 174.

C
    Calceoli, pro calcei, 110.
    Calumniatum, in patiendi forma, 20.
    Cantamen, pro cantu, 129, 153.
    Capellanus diaboli, pro minister diaboli, 15.
    Captor, pro captator, 115.
    Carceralis squalor, pro carceris squalor, 18.
    Carminulum, pro carmen tenue, 72.
    Carminula, pro carmina, 110.
    Carnalis delectatio, pro corporis voluptas, etiam apud alios scriptores sacros, 27.
    Cauma, pro aestus ignis, vel calor intensus, 63.
    Causari fertur, pro incusasse, 163.
    Celamentum, pro reticencia vel occultatione, 35.
    Celcithronus, pro , 89.
    Ceu sentiret, pro quasi sentiret, 105.
    Christicola, pro Christi cultor, vel Christianus, et alibi, 10.
    Cilicium, pro vestis interior, seu subucula ex pilis animalium contexta, quam monachi et vitae sanctioris viri ad domandas voluptates sub caeteris vestibus gestant, 41.
    [Col. 1198] Circumflexa, pro circumvoluta, vel circumplicata, 26.
    Clancula cordium, pro arcana vel occulta animorum, 36.
    Claritas ingenuitatis, pro nobilitas generis, 58.
    Coaevus, pro idem quod coetaneus, 38.
    Coarctari, pro angi, 50.
    Coelicolae, pro incolae coeli, 190.
    Coelitus, pro de coelo, 80.
    Coeremita, pro socius eremi, vel deserti, 32.
    Coinquinatio, pro sordes, vel squalor, 32.
    Collectim, pro cunjunctim, e. g., collectim comitantur, pro conjunctim comitantur, 9.
    Colliminare, pro combinare, componere. Unire est minus probum, quod vix Seneca in charactere philosophico usurpare audet, nec apud Gellium nisi mendose legitur, 27.
    Comitata, patiendi forma, pro stipata, etiam apud classicos speciatim poetas, 57.
    Comitetur vobiscum, pro nos comitetur, 67.
    Commansere, pro una manserunt, 93.
    Commissum reato, pro crimen, 57.
    Commodare, pro commodo esse, 32.
    Communicare invicem passionem, pro declarare dolorem communem, dolores partiri inter se, e. gr., communicata invicem compassione, pro mutuo dolore declarato, 23.
    Compar meus, pro consors, socius, commilito meus, 33. Compar significat aliquando conjugem, aliquando compares dicuntur illi qui inter se comparati ratione superioris domini.
    Compassio, pro dolore communi vel mutuo, 73.
    Compatior, pro condoleo, 16.
    Competit, pro convenit, decet, par est, 41.
    Completa oratione, pro finita, 68.
    Compunctio, pro dolore animi, it. Contritio, it. interior verusque animi dolor de peccatis, it. pro morsu conscientiae, 38.
    Compunctioni vacare, pro poenitentiae vel expiationi studere, 41.
    Compunctionis lacryma, pro lacrymis ad emendationem animi comparatis, 48.
    Conamen, idem quod conatus est poetarum dictio, 131, 165.
    Concite, pro confestim, 10.
    Concordari, pro consentire, convenire, forma deponentis. Apud bonos auctores in hac forma non reperitur, sed in forma verbi agentis. Deinde concordari mihi, non legitur apud eosdem, sed potius concordare cum aliquo. Sic Terent. Phorm. A., II, sc. 3. 36, 68.
    Concordari meum, pro consensus meus, 7.
    Concrepare laudes, pro celebrare, 85.
    Condescensio, pro lenitate, mansuetudine, patientia, 41.
    [Col. 1199] Condigne, pro digne, 41, 148.
    Condolere alicui, pro dolere alicujus causa, sive dolorem ex re aliqua conceptum declarare, 41. Condolentes, pro condoleatis, 16.
    Conferre injuriam, pro inferre, 28.
    Confortare, pro firmare, 65.
    Congaudere dolori, pro gaudere super dolore, 28. Congaudere alicui, pro una gaudere de aliqua re, vel super aliqua re, 41, 161.
    Congesta, substantive, pro collecta pecunia, vel suppellectili pretiosa, 49.
    Conglomerare taedium, pro accumulare vel augere, 26.
    Congratulari alicui, pro gratias agere alicui, 64.
    Congredi ad aliquam, pro cum aliqua, 61.
    Connutritae, pro enutritae, 85.
    Consentire aliquid, pro in aliquid, 21. Consentire nostrum, pro consensio nostra, 66.
    Consequens est, pro par est, convenit, decet, 41.
    Consequentia rerum, pro eventu, 7.
    Conspectibus nostris, pro conspectui nostro, idem numero plurium, 10, 18.
    Constat, pro est, 147.
    Contraluctor, pro reluctor, 12, 18, 41. 43, 57, 66.
    Contrarietas, pro adversitas, etiam apud Macrobium, 47.
    Conversatio angelica, pro consuetudo, familiaritas cum angelis sensu sacro, 38.
    Cordetenus, pro ex animo, cordicitus, plane barbarum est, 3, 24, 28, 66, 87.
    Corona capitis, est tonsura clericalis.
    Crepare, pro rumpi, etiam ap. Virgil., 65.
    Cultum deorum, pro cultu deorum, etiam ap. Lactant, 15, 18.
    Cum, causalis, cum indicandi modo, e. g., cum is amens mea deceptus est specie, pro deceptus sit, 25.
    Cum voce affari aliquem, pro alloqui aliquem, 99.
    Cum felle suffusus, pro felle suffusus, 116.
    Cum morte vicisti, pro morte vicisti, 120.
    Cunctigena bonitas, pro omnigena, 82, 92.
    Curiose, pro omnino, diligenter, 10.
    Curiositate frangi, pro angi, vel anxie exspectare, suspenso animo esse, 7.
    Cyrographus, um, , 132, 146.

D
    Dactylici moduli, pro hexametri vel epici, 70.
    Dactylicis canere chordis, pro heroicum canere carmen, 87.
    Daemonicus, etiam apud Tertul. et alios, 135.
    Damnandus mortis, scilicet crimine, 163.
    Debrius, pro ebrius, saepius.
    Deducere ocellos aliquo, pro convectere oculos aliquo, 105.
    Deferre aliquem pro aliqua re, pro aliquem ob rem, 58.
    D. honestare, pro dedecorare, 18.
    Dehonestas, pro dedecus ignominia, 28.
    Delectari in aliqua re, pro aliqua re, 30 Delectari alicujus rei, pro aliqua re, 94.
    Denegare se ipsum, pro renuntiare vel nuntium mittere mundo, 34.
    Denique, ad versum explendum vel sexcenties usurpat.
    [Col. 1199] Designare aliquia negligentiae, pro ascribere, 70.
    Desponsare, hoc loco agendi forma, ap. Ciceronem sumitur deponentaliter, ap. Suetonium passive. Vid. Rob. Stephan. Thesaur. hac voce, 33.
    De parte nostra, pro a parte nostra. vel a nobis, 47.
    Devenire, pro venire. 82.
    Devote, pro serio, 41.
    Devotio mea, pro religio, pietas mea, pro religio obsequii, 2.
    Dialis, pro unius die, 42.
    Diatesseron pro , 45.
    Dictare, pro scribere, 1.
    Dictationis species, pro scriptionis genus, 1.
    Dictatiuncula, pro scriptiuncula, 3.
    Dictus, substantive, pro sermo, 43.
    Diffido, pro dubito, 33.
    Diffinitio, pro definitio, 59.
    Digestim, pro ordinatim, disposite, 11.
    Dignanter, pro aequo animo, 72. Dignanter, patienter aequo animo, vel benigno, 130, 173.
    Dimergere, pro demergere, detrudere, 39.
    Dimittere, pro condonare, 29.
    Discidium corporale, pro mors naturalis, 43. Discidium, pro separatum. ut ap. Prudent, pro discrepantia, 50.
    Disconvenit, pro non convenit, 25, 33.
    Discretissimus cognitor, pro prudentissimus, 31.
    Discutere se ipsum, pro examinare vel explorare sese, 49.
    Dispositive, pro nutu, 8.
    Disposui, pro conata, vel ausa sum, 70.
    Disposuit. 116.
    Dissidere alicui, pro dissidere ab aliquo, 66.
    Dissonantia, pro discrepantia, 57.
    Distractus, pro remotus, detectus, 28.
    Districtio pro justo judicio, 27.
    Domna, pro domina, 38, 139, 142, 147.
    Dragmatica, pro dramatica, 2.
    Duculus, pro dux, 112.
    Dulcorare, edulcorare, dulce reddere, 7.
    Duodenae Israelis tribus, pro duodecim tribus, 84.

E
    Ebibere gustum mortis rapidum, pro repente mori, emori, 116.
    Ebriatus, pro inebriatus, ebriare enim nunquam reperitur, 38.
    Ebuliens fervor, pro ebulliens, 65.
    E contra, pro e contrario, nam e contra barbarum est, 74, 77.
    Effluentiam verborum mitigare, pro temperare verbis. 58.
    Effluere divitiis, pro affluere, 50.
    Ei, pro hei, 113.
    Elambere, pro haurire, 46.
    Elongare, pro differe, 28.
    Enarhythmus, pro , 24.
    Energumenos, pro .
    Enim, pro vero, 65.
    Enim, pro quidem vel certe, pluribus in locis, 29.
    Enucleam, pro enucleabo, 25.
    Enucleare secretum, pro evulgare, enuntiare arcanum, 47.
    Eremicola, pro eremi vel deserti incola, 32.
    Erud re aliquem aliquid, pro aliqua re, vel in aliqua re, 70.
    Esse simplex, pro simplex essentia, 56.
    Etenim, pro igitur, 74.
    Etenim, pro omnino, 48.
    [Col. 1200] Etiam, pro pariter, 60.
    Evacuare sudores vigiliarum, i. e. frustra impendisse tot vigillas. Evacuata virginalis verecundia, pro pudore virginali projecto seu profligato, 35, 39. Evacuare, regularis observantiam conservationis, pro deponere eam, 39.
    Exagitare caput in aliquem, pro capitis nutu indignationem contra aliquem indicare, declarare, 119.
    Exaestuo, pro desiderio aestuo, 18.
    Exaestuat mihi quoddam mente agendum, pro discupio aliquid agere, 32, 33.
    Exaudibiles preces, pro quae facile audiuntur, 64.
    Excellentia, praestantia, 8.
    Excelsus, substantive de Deo, 12.
    Exoro, pro valde oro, 65.
    Expassisque palmis, pro expansis, vel passis manibus, 110.
    Experior, pro sentio, animadverto, 57.
    Exprobratum, in patiendi forma, 20.
    Expurgare facti, pro expurgare factum, 1.
    Exspoliare, pro exuere, 20.
    Exuere hominem, pro mori, 55.
    Exui hominem, pro exuere mortalitatem, mori, 25.
    Exurit me hoc, pro angit, 25.
    Eya, pro eja, 143.

F
    Factor, pro auctor, conditor, 47, 60, 77.
    Factor mundi, pro conditor, effector mundi, 49, 81, 89.
    Factor orbis, pro conditor, i. e. Deus, 89.
    Factorum coelorum, pro conditorum, 91.
    Factura, creatura, 152.
    Famella, pro famula, 76, 120.
    Famelli, pro famuli, 131.
    Famen, pro sermo, verbum, 158.
    Famosissimi imperatoris, pro fama maxime inclyti, rectius in malo sensu usurpatur, 14.
    Famulamen, pro famulatus cultus, 154.
    Fastidire honoris, pro honorem, 131.
    Fecisse, pro facere, e. g. suaserunt mihi votum fecisse, pro facere, 1.
    Fiduciatibus sententiis, pro fiduciam addentibus, vel fidem dantibus, facientibus, 3.
    Fieri, pro fore, vel fieri velle, e. g. Fac votum Deo te Christianum fieri velle, vel fore, 10.
    Finetenus, pro tandem, ad finem usque, postremo, 12, 66, 78, 99, 119.
    Fixum memoriae, pro infixum, 5.
    Fonticulis, pro fons, 108.
    Foras abjectum, pro ejectum, 26.
    Fore, pro esse, 169, 170.
    Fore potest, pro esse potest, 27.
    Fore adesse, pro adfore, 93.
    Fragmenta, pro reliquiis vel exsuviis corporis mortui, 28.
    Fragmina testis, pro ossa martyris, 119.

G
    Gaudere, ut Graecorum positum, 3.
    Gaudimonium, pro gaudium, 42.
    Gentilitas, pro gente non Christiana, etiam ap. Tertull. et alios Patres, 8.
    Gloriari, patiendi forma, etiam ap. Ciceronem in Tusculan., ubi glorianda et praedicanda reperitur, 26.
    Gloriolam tantam, pro gloriam, 95, 99, 105, 118. Gloriolae magnae, pro gloriae magnae, 111.
    Grates, pro gratias agamus, 17.
    Gratias illi, pro gratias agamus, vel gratiae sint illi, 30.
    Gratis pro frustra, sine causa, 50.
    [Col. 1201] Gratiola, pro gratia, 72, 99.
    Gratiola divina, pro gratia divina, 111.
    Gravidum os, pro grave os, 114.
    Gustamen, pro gustus, 61.

H
    Habita io lutea, pro corpus caducum, 16.
    Habitus, pro vestitus, vel cultus corporis, 58.
    Hoc et hoc, pro hoc et illud, 27, 56.
    Homullus, pro homuncio, vel homo, 107, 118.
    Homullis, pro hominibus miseris, 98.
    Honorabiliter, pro honorifice, etiam ap. Capitolinum et Cassiodorum legitur, 5
    Hortamentorum frequentia, pro crebra adhortatio, 9.
    Hortamentum, pro adhortatio, monitum, 33.
    Hortari aliquid, pro hortari ad aliquid, 62.
    Humilitas vestra, pro demissio animi, 3.

I
    Illic, pro illuc, 129.
    Illius amor, pro ipsius, 163.
    Illuvies sanguinis, pro squalore sanguinis, 36.
    Immodico, pro ullo modo, vel quicquam, 27, et seqq.
    Impassibilis, pro perpessionis expers, 93.
    In aestimatione aeternae vitae, pro prae aeterna vita, 14.
    Incensum, pro thus dictum, quia igni consumitur, dum offertur, 74. Incensum ponere, pro thus offerre, quod igne consumebatur, 74. Incensum tangere, pro thus attingere, 74.
    Incircumscriptus, pro infinitus, etiam apud Prudentium, 27,
    Incomparabilis luctus, pro exquisitissimo dolore, maximoque luctu, 34.
    In derisum ferre aliquem, pro illudi, derideri ab aliquo.
    Indignans, pro dedignans, 158.
    Infantilis, pro eo, quod est infantis, etiam ap. Justinum et Apuleium.
    Infantula, pro puellula infante, etiam apud Apuleium, 60.
    Ingenuitas mentis, pro nobilitas, honestas, 9, 17.
    Inhaerere affectu alicujus, pro amore alicujus teneri, 34.
    Inhaeream, pro inhaevebo, 41.
    Inhonestas, pro decus, 18.
    Inlaboratum, pro elaboratum, 70.
    In palam proferre, pro propalare, evulgare, 4.
    Inquisitus, substantive, pro inquirendi vel perquirendi actus, 36.
    In ruinam fieri alicui, pro pessundare aliquem, perdere, 25.
    Insensatus, pro sensu destitutus, 25.
    Inserere, pro inseri, 4.
    Insistere aliqua re, pro persistere in aliqua re, 87.
    In soles flere, pro in dies, vel quotidie flere, 75.
    Inspirator castitatis, pro dator, largitor, de Christo, 8.
    Intendere, sine casu, pro attendere, 24.
    Interminabilis, pro non finiendis, non desituris, etiam ap. alios scriptores. 56, 69.
    Intermistio, pro mistio, 4.
    Intermistio et mistum, barbara sunt, 4.
    Interpretatur, patiendi forma, 33.
    Interventu, pro arbitrio, voluntate, 34.
    Intrasse, pro intrare, e. g. intrasse decrevimus, pro intrare decrevimus, 14.
    [Col. 1201] Intro, pro intus, 47.
    Ire, supinis additum, e. g. sponsam habitum ire, pro habere; item, permansum ire in proposito, pro permanere in eo; item. iter acceptum ire, pro arripere, iter suscipere, 6.
    Ire mansum, pro manere, 55.
    Iri, perperam usurpatur, e. gr. tecum commoratum iri decrevit, pro voluit ut tecum commorentur, 7.
    Irremediabiliter, pro eo, cui mederi non possis, 40.
    Iturus spiritus, pro exiturus, vel efflandus, 67.

J
    Jactam pro limine turbam, pro jacentem vel projectam ante limen, 117.
    Jam usque, pro usque dum, 78.
    Jubere alicui aliquid, pro jubere aliquem aliquid facere. Recentiores male cum dandi causa conjungunt, 85.
    Jubilatio, pro gloria, e. g. ipsum decet laus et jubilatio, pro laus et gloria, 13.
    Jucundari, vel jocundari, pro laetatari, etiam ap. Lactantium, 69.
    Juvamen, pro auxilium, e. gr. juvamen coeleste, pro auxilium coeleste. Eadem vox in diplomate Caroli Crassi occurrit ap. Freherum edit. Argent. 11, 13, 21, 70, 145.
    Juxta meum posse, i. e. pro virili, 70.

L
    Lactato pectore, pro lacto, 94.
    Laetificare, pro consolari, vel exhilarare, 25.
    Languidulis venis, pro languidis venis, 116.
    Latrabo, pro dicam, edisseram, exponam, 105,
    Legalis Dominus, pro legitimus Dominus, 113. Legalis amor, pro legitimus amor, 116. Legalis vir, pro legitimus vir, 25.
    Levigato timore, pro lenito, remisso timore, 55.
    Ligula, pro lingua, 107, 108, 117, 119.
    Lingula, pro lingua, 107, 129.
    Liquida vita, pro integra, casta, pudica, 113.
    Litterulae, pro litterae, 117.
    Locellus, pro locus, 94, 107, 110. Locellum pictum, pro horto vel prato floribus distincto, 106.
    Lucifluus thalamus, pro luce circumfusos.
    NB. Thalamus etiam significat domum palatium, cubiculum, e. g. actum hoc est in thalamo meo, i. e. palatio meo.
    Luctamen, etiam apud Virgilium, 152, 163.

M
    Machina mundi, genere neutro, pro machinam mundi, 111.
    Magnificare, pro extollere, etiam ap. Plinium et alios, 27.
    Mammona, pro thesauro, 49.
    Mancipatum ire, pro mancipare, devovere, 33.
    Mandamen. pro mandatum, praeceptum, 91, 151. Mandamina, pro mandata, 95.
    Manibus pedibusque insistere obsequiis alicujus, pro modis omnibus obsequi aliqui vel obtemperare, 5.
    Manifestari, pro manifestum fieri, apparere, 76.
    Mansiunculae, pro vel in aedibus vel in tectis, 72.
    Mansurni tres, pro tres menses, 53. Mansurnis binis, pro duobus mensibus, 91.
    [Col. 1202] Materiam alicujus rei detegere, pro causam dicere vel proferre alicujus rei, 50. Materia pro argumentum, 4.
    Matuta nitescit, pro aurora refulget, coelum albet, 40.
    Meatim, pro meo more, 53.
    Medietas numeri, hujus vocabuli meminit quidem Cicero, sed tamen rejicit idem, ter 59.
    Mei, pro meus, a, um, vel sexcenties. Exempla huc referri debent, nostri, pro er, a, um, e. gr. nostri congressio, pro nostra congressio, 9. Sui, pro sua, 16. Vestrum, pro vestra, 17.
    Meme, pro me, 148.
    Mensurni unius rotatus, i. e. unius mensis spatium, h. e. unus mensis, 33.
    Mercato, passive pro, postquam mercatum esset, 130.
    Mercatum, patiendi forma, pro emptum, acquisitum, 116.
    Meruit, pro impetravit, 165.
    Metiri, patiendi forma, pro confici, 95.
    Metit, pro fruitur, 118.
    Mis, pro mei, genitivus antiquus, ab ego. Ennius: Ingens cura mis est concordibus aequiparare. Fallitur igitur Conradus Celtes in praefatione, mis pro mihi usurpans, 34, 120
    Mis filia, pro mei filia, ut solet loqui, vel rectius mea filia, 34.
    Misereri alicui, pro misereri alicujus, e. gr. misereamini furentis nati miseriis, pro miseriarum, 16.
    Moderantur, passive, pro reguntur vel gubernantur, 8.
    Moestitus, pro moestitia, etiam ap. Plautum et Nonium, 38.
    Morula, pro parva mora, 46.

N
    Nactum, patiendi forma, pro acceptum, 110.
    Namque, sexcenties a Hrotsuitha adhibitum propter implendum versum.
    Ne, pro anne, e. c. ne fuisse ream pro anne fueris rea, 114.
    Neophytus, pro novellus, novitius, ironice vero hoc loco, 37.
    Nequam intentio, pro malum, it pravum propositum, 13, 30.
    Nesciola, pro nescia, imperita, rudis, indocta, 3.
    Nescita, pro ignota, qui nesciuntur, 4.
    Nimietas doloris, pro magnituditudine vel excessu doloris etiam ap. Columellam, Palladium, Macrobium, sed in sensu physico, ut nimietas vini. Conf. Vossium. De vitiis sermonis ling. Lat., 35.
    Nimium occulte, pro omnino occulte, vel occultissime, 21, 28.
    Nobiliter, pro laudabiliter, 129.
    Nocebit me minime, pro nocebit mihi minime, 66.
    Nos huc direxerunt, pro ablegarunt, miserunt.
    Nudavit illi omnia, pro aperuit, 116.
    Nugaces, pro vani stulti, 46.
    Nugacitas, pro vanitas stultitia, 47.
    Nullatenus, pro neutiquam, 2. Nullo modo, nulla ratione, 21, 28.

O
    Obaudi e, pro obedire, 27.
    Oblitae rabie naturalique furore, pro oblitae rabiei naturalisque furoris, 93.
    Observare, pro asservare, 37.
    Obtemperanter, pro obsequenter, 40, 43.
    [Col. 1203] Obtemperare in necem alicujus, pro consentire in necem alicujus, 20.
    Occasus, pro mors, etiam ap. Ciceronem, 26.
    Odis dulcisonis, pro laudibus suavissimis, 112.
    Offuscationes sordium, pro squaloribus, vel pollutionibus, 48.
    Olympiades duas, i. e. octo annos, 33.
    Omnipater, pro omnium rerum pater, de Deo ipso, 7.
    Omnipotens, pro omnium rerum potens, 64, 68.
    Omnis homines, pro omnes homines, ut initio Sallustius, 45.
    Oppido praedictum, pro saepius supra memoratum, antea memoratuim, 108.
    Optativa filia, pro exoptata filia, sic optatum cognomen ap. Horatium Epist. 2, l. 2. Item, pro alumna, ut appellatur 35, item pro adoptiva, 39.
    Opus est alicujus rei, pro aliqua re, 95.

P
    Pacifice fovere, pro molliter fovere, 56.
    Palliolum candidolum, pro pallium candidum, 109.
    Palmare, pro palma tangere, 89.
    Palmula, pro palma, 117.
    Pangere laudes alicui, pro celebrare aliquem laudibus, 67.
    Paraclitus, pro Paracletus, ex , 20.
    Parentelae claritas, pro parentum claritas, vel familiae et gentis claritas, 17.
    Parientis te, pro te enixae.
    Parte, pro ex parte, vel partim, 114.
    Passibilis, pro perpetiendi capax, 68.
    Passibilitas, pro perpessionis capacitas, apud Arnobium et Tertullianum, 68.
    Passio, pro malum, 10.
    Passionem partiri, pro dolorem partiri, 23.
    Patenter, pro manifeste, 95.
    Patronus, pro maritus, 79.
    Paulo, pro quiesco, 63, 93.
    Peccamen, pro peccato, etiam ap. Prudentium, 41.
    Pellicula, pro pellis, 114.
    Pendet tuo arbitrio, pro in tuo arbitrio est situm, 10.
    Penetral, idem quo penetrale, significat omnem partem interiorem domus vel templi, licet sit intecta, ut ait Servius, 48.
    Percerte, pro omnino, profecto, 57, 66, 74.
    Peremptor, idem qui interfector ap. Prudent. et alios, 156.
    Perfecti scientia, pro exculti, eruditi, 3
    Pergere patria, pro excedere patria, 115.
    Perorare diem lege psalmorum, pro toto die legendis psalmis consumere, transigere, impendere, 76.
    Perpes, pro perpetuum, vel perpetuo, Plauto tamen, Lactantio, Capitolino vox non ignota, 3.
    Persistere aliqua re, pro persistere in aliqua re, 8.
    Perspicuitas pulchritudinis, probitatis, pro excellentia, praestantia, 8.
    Perstrepet, pro perstrepat, 108.
    Perventio, pro accessio ad locum, 26.
    Piari, deponendi forma, pro expiare, 115.
    Pietas, pro gratia, e. gr. pietatis [Col. 1203] supernae illustratio, pro gratiae coelestis lumine. Pietas, pro clementia divina, 30 Pietas, pro clementia, gratia. Pietates cunctae, numero multitudinis, 76.
    Pigritari, pro cunctari, 70, 40.
    Piscinula, pro piscina, 112.
    Placabile, pro eo quod acceptum vel placitum, 66.
    Planta, est tota superficies pedis inferior cum digitis, 41.
    Plasmare, pro fingere, creare, formare, plura ejusmodi ex Graecis finxerunt Christiani: ita charasso ap. Prudent., mastigo et colaphizo apud Cyprianum De ratione circumcisionis. Jerem. XVIII legitur de figulo: Conversus fecit illud vas alterum Prosper Aquitanicus scribit, replasmavit id in aliud, , , 56.
    Plasmatum, pro recreata vel condita, 30. Plasma, pro fictio, vel, ut poetae loquuntur, factura, 145.
    Plaudare, pro plaudere, 21.
    Plenus homo, pro perfectus, 27.
    Plexibilis quaestio, pro perplexa, vexata, 68.
    Pneumatis almi numen, pro spiritus sanctus, 78.
    Podagro, pro podagrico, 105.
    Poenitudo, pro poenitentia, etiam ap. Pacuvium, 128.
    Ponere funus in sepulcrum, pro reponere corpus exanime in sepulcro, 25. Ponere in custodiam, pro in carcerem conjicere, 18.
    Popellus, pro populus, 74, 81, 84, 87, 130.
    Portaret terra consimilem potentem, pro proferret.
    Poscere aliquem, pro orare.
    Posse, i. e. pro viribus, e. gr. juxta meum posse, sic Rudolphus Ardens: pro posse nostro, i. e. pro viribus nostris, item si Deus annuerit posse apud Hrotsuitham, 1, 3, 13.
    Possibilitas, pro facultas, 28.
    Possunt, pro possint, 116.
    Praecelsa, potestas, pro celsa potestas, 164.
    Praecognitor, pro eo, qui praescit omnia, 35.
    Praecordialis amor, pro intimus, sincerus amor, 24.
    Praefato opusculo, patiendi forma, pro praedicto, vel paulo ante memorato, legitur tamen ap. Senecam, et alios, et saepe hac forma expressit Arnobius, 4.
    Praefigurare in facie, pro prae se ferre vel prodere vultu, 38.
    Praemittere spiritum coelo, pro reddere animam coelo, 56.
    Praepono, pro propono, 66.
    Praeposita, pro allata, 44.
    Praesentare, pro accersere, adducere, facere ut sit aliquis praesens, 20, 57.
    Praesicca ligula, pro nimis sicca lingua, 108.
    Praesumere, pro audere, arrogare sibi, conari, 36.
    Praesumptio, pro arrogantia, audacia, 70. Praesumptio, pro levitas animi, vel nequitia vel temeritas, 48.
    Praesumptuosius, pro levius, audacius, 48.
    Praevalere, pro valere, aut posse, 61.
    Praevaricatio, pro corruptela, 36.
    Prece, pro precibus, etiam ap. bonos auctores, 76.
    Preculae, pro preces, 82, 86.
    Pretium vitae, pro periculum vitae, 12.
    Primale, pro statim, 112.
    [Col. 1204] Primates parentes, pro primos, 134.
    Primitus, pro primum, 84.
    Proaulium, pro anteriore aulae parte, vel cubiculum, seu domus ante aulam. Aliis medii aevi scriptoribus etiam pro aula, quod et salutarium vocatur, quippe in quo excipiebantur salutaturi, 19.
    Probatur in incommodum nostro imperio, pro imperio non expedit, 14.
    Pro certo, i. e. certo, vel certe, profecto, 25.
    Prolambens arva fonticulis pro mundans arva, 106.
    Prolambere plantas alicujus, pro accidere ad pedes alicujus.
    Prolixitas, pro longinquitas, 67.
    Propalare rerum, cum casu patrio sive secundo, pro propalare aliquid, 20.
    Properamini, deponendi sensu, i. e. properate, 49.
    Propinare mortem alicui, pro accersere, 30, 31.
    Proportionatio, pro proportio, 44.
    Prorumpere in vocem talem coepit pro sic orsus est loqui, 166.
    Prosapies, pro prosapia, 113.
    Prosperor, in forma deponentis, e c. quo prosperentur exitum pugnae, pro ut prosperent.
    Protoplastus mundus, pro primum conditus, 83.
    Protrahis, pro differs, cunctaris, dubitas, 5.
    Proximare, pro proprius accedere, appropinquare, 39.
    Pusioli feminei, pro parvae puellae, etiam pusiolae, 61.

Q
    Qua, pro ubi, 37.
    Quadruplicatus exercitus, pro quadripartitus, 13.
    Quadruvium, recentioribus quadrivium, pro quatuor matheseos partibus, Arithmetica, Astronomia, geometria, musica, 44.
    Qualitas, pro consuetudine, e. g. ex qualitate rectoris, i. e. secundum conditionem gubernatoris, 16.
    Qualiter, pro quomodo, 41.
    Quandoque, pro aliquando, vel olim, 13, 25.
    Quantocius, pro celerrime, etiam ap. Sulpitium Sever., 10, 29.
    Quantum ad me, pro quod ad me attinet, 6. Quantum attulit, pro attulerit, extra interrogationem, 62.
    Quatenus, pro donec, 8, 66.
    Quatinus, pro ut, etiam ap. Macrobium, 40.
    Qui, pro quomodo, 33.
    Qui, pro quomodo, e. gr. qui potest fieri, pro quomodo potest fieri, qui vocatur, pro quomodo vocatur, 46.
    Quia, pro an, 84.
    Quid vocaris, pro quomodo vocaris, 46. It. quid pateris, pro quomodo pateris, 64.
    Quid fieri jubet, pro jubeat, 85.
    Quin, cum indicandi modo, e. gr. quin estis perventurae, pro quin sitis perventurae, 9.
    Quivi, pro potui, quod etiam ap. bonos auctores occurrit.
    Quo, pro quod, vel quanto, praecedente eo, e. gr. eo magis expaveo, quo meminero nullum evasisse, etc.
    Quo, pro ubi praecedente eo, 33.
    Quo, pro quo magis, praecedente, eo magis, 36. Quo meruissemus, pro ut mereremur, 63.
    Quoadusque, pro quoad vel usque dum, 46.
    Quod, pro ut, e. gr. spero quod attineat, spero ut attineat, 24.
    [Col. 1205] Quo didicisset, pro ut didicisset, 83.
    Quo vellent desponsare, pro ut desponsent, 83.

R
    Receptatrix, pro receptrix, 43.
    Recolo, pro memoria recolo, vel recordor, 68.
    Recompensare, pro compensare, 68.
    Recompensatio, pro compensatio, 41.
    Reconcilior, in forma deponentis, 9.
    Reformatum, pro emendatum.
    Regnat et gloriatur, pro regnat, et in gloria est.
    Regularis conversatio, pro sacri ordinis sui regula versari, vivere, 39.
    Repedare patriam, pro repetere, 79.
    Repedari, pro pedibus domum remeare, 95.
    Resecare aliquid per tres partes, h. e. dividere aliquid in tres partes, 74.
    Retinaculum animarum, i. e. vinculum animarum, 21. Retinacula mortis, pro vincula mortis, 30.
    Retorquere ingenium in datorem, pro acceptum referre datori, 2.
    Retributio, pro praemio, legitur etiam ap. Augustinum, 5.
    Retributio aeterna, pro praemio coelesti, 13.
    Retro tempora, pro ante saecula, 68. Retro exordium natus, pro ante exordium natus, 8.
    Reviviscere, pro revirescere, 68.
    Robur virilis, in genere mascul. pro quo tamen repositum est virile, 2.
    Rostro latrat, pro ex ore emittit, excludit.
    Ruina, sumitur pro damnum, 41.
    Rumpere tristitias, pro deponere moerorem, 40.
    Rumpere in voces, pro erumpere in vocem.

S
    Sacelli Gangolphi, pro sancti, vel divi Gangolphi, 109.
    Saeculum, pro moribus hominum corruptis, 32.
    Sanum recipere, pro sanitatem recipere, 17.
    Sapere nostrum, pro sapientia nostra, 66.
    Satis antiquiorem, pro multo antiquiorem, 87.
    Scalpsit crimina nudare, pro machinatus est nudare, 113.
    Scibilis scientia, pro scientia quae sub captum cadit vel sciri potest, 46.
    Sciscitari aliquem, pro sciscitari ex aliquo, vel percontari aliquem. Hic Hrosuitha Suetonium imitari videtur, qui et ipse accusandi utitur casu, 11.
    Scius, idem quod sciens, 3, 45.
    Se, pro ipsum, 114.
    Secretum habere ad aliquem, pro aliquid arcani alicui dicere velle, 19.
    Secus, pro circum, e. g. undique secus circumdamur, pro circumcirca, vel omnibus ex partibus, 10. Secus me, pro prope me, juxta me, 35, 47, 53.
    Seducere, pro de recto instituto deducere, 38.
    Sentiscere, pro sentire, ap. Lucretium etiam legitur, 30, 31.
    Sepicolae, pro parvum sepimentum, 108.
    Serenitas pulchritudinis, pro excellentia pulchritudinis, 17.
    Serie, pro serio, 2.
    Sibi, pro ipsis, 74.
    Sibi fertur, pro ipsi fertur, 117.
    Sitienter, pro avide, etiam ap. Ciceron., 149.
    Solatur patiendi forma, pro solatio afficitur, 87.
    Solidandi amoris, pro confirmandi, [Col. 1205] sensu morali, naturali enim notione etiam ap. veteres occurrit, 7.
    Solito, adverbii sensu, pro more solito, consuete, 42, 45.
    Sollicitare, pro sollicitum reddere, 37.
    Sonipes, pro equo, etiam ap. Virgil., 37.
    Sonum sapere, pro recte sapere, 50.
    Sospitas, pro salus, 29.
    Specialiter, pro speciatim, etiam ap. Columellam et Quinctilian.
    Spera, pro sphaera, it. sphera, ubi e simplex mutavimus in diphthongum, 44, 45.
    Spiritalis, pro spiritualis, vox Patribus Christianis perusitata, 35, 4.
    Spontanea mente, pro sponte, ultro, 41.
    Sputa jacere, pro spumare, 16.
    Stabilitas, pro constantia, e. g. stabilitas fidei, 9.
    Stemma virginitatis, pro auctrice virginum, auctor et princeps virginum, 33.
    Stichus, pro versus, 70.
    Stringere lacrymas, pro compescere lacrymas, retinere, 38.
    Strophium heroicum, pro metro vel carmine heroo, 2.
    Sua cura, pro ipsius, 73.
    Suadela, pro eloquentia, 88.
    Suam, pro ipsius, 114.
    Sua venia, pro ejus venia, 40.
    Sub spem amatoris, pro sub spe amatoris, nisi forte legendum sit sub specie amatoris, 37.
    Substantia divina, pro Numen divinum, 30.
    Substantiola, pro exiguis, parvis facultatibus, 74, 145.
    Subtractat sese lucris ab illis, pro subtrahit, subducit, 108.
    Subtraxi faciendis, pro subtraxi, me faciendis, vel subterfugi facienda, 5.
    Successionibus prosperis, pro successibus, 13, 15.
    Sufficientia, pro copia, pro eo, quod satis est, sic sufficientia vigoris, pro sufficienti vigore, 70.
    Sui causa, pro ipsius, 112.
    Summotenus, pro summatim, 40.
    Supercilium montis, pro summitas, vertex montis, etiam ap. Livium et Virgil., 22.
    Superficietenus, pro summatim, generatim, 44.
    Supergradieris, pro transcendes, vel transgredieris, 33.
    Superna gratia, pro Dei gratia, 28.
    Superponere equo, pro imponere equo, vel in equum, 41.
    Suppellex, per p duplex, pro supellex, 46.
    Supportare laudem alicujus, pro afferre laudem alicui, 77.
    Suprema sat crimina, pro maxima, 142.
    Surripere prolixitatem viae, pro suscipere longam viam, 47.
    Susceptio pauperum, pro sublevatio pauperum, vel misericordia erga pauperes. 13.

T
    Taedeo vitae propriae, pro taedet me vitae, 25.
    Talentus, pro talentum, 70.
    Tangaris de mei passione, pro tangaris meo dolore, contristeris meo cruciatu, 65.
    Tegmen religionis deponere, pro tegmen religiosi ordinis, vel vestem religiosam deponere, 37.
    Temporalium despectio, pro rerum caducarum fluxarumque contemptus, [Col. 1206] 33. Utitur etiam Cicero ap. Nonium hoc vocabulo, e. g. alta despectio.
    Tempusculum, pro breve tempus, 46.
    Tenebricolarum rex, pro Diabolus, vel hostis generis humani, 47.
    Tenere stirpem, pro habere, 77.
    Teneritudo, pro tenero corpore, etiam ap. Varronem, 54. Teneritudo aetatulae, pro tenera aetate, 61.
    Tentamentum, pro tentatio, etiam legitur apud Virgilium, Aen. VIII, 144, 134.
    Tentatrix dextra, i. e. palpans dextra, 89.
    Terratenus, pro in terram vel humi, 10.
    Tinnitas responsi, pro sonus responsionis, 36.
    Tis, antiquus genitivus, pro tui, sic Plautus Mil. A. IV, sc. II, v. 42, 142, 159.
    Triduanae induciae, pro trium dierum induciae. Triduanus legitur ap. Apuleium et Hieronymum, 62.
    Turpi udinis locus, pro lupanari, 77.

U
    Undiquessecus, pro undique, vel circumcirca, omni ex parte, 57.
    Universale vitiorum, pro universa vitia, 71.
    Usia, pro , essentia, sive substantia, etiam apud JC. Ulpianum in l. 9, D. De contrah. empt., 43, 74.
    Usque, pro donec, 87.
    Usque solum stratus, pro usque ad solum vel in solum, sive terram stratus, prostratus, 108.
    Usurpasse servituti tuae castella, pro usurpare, i. e. vindicare usibus tuis castella, 14, 24.
    Ut, causalis, cum indicativo modo, e. g. ut non solum gaudent, sed etiam fulgent, pro gaudeant, fulgeant, 17, 34.
    Ut dedignantur, pro ut dedignentur, 57. Ut sentit, pro ut sentiat, 117.
    Utquid, pro quo vel quorsum, 50.

V
    Vacare in aliqua re, pro alicui rei, 13.
    Vacua spes, pro inanis spes, 25.
    Valere praesens, ut Graecum, positum, 13.
    Vanitati deservire, pro rebus caducis, inanibus servire, se dedere, 35.
    Velle et posse, pro voluntas, 28. Velle, pro voluntas, e. g. juxta sui velle i. e. juxta voluntatem suam. Velle tuum, i. e. voluntas tua, 32. Velle pravum moliri, i. e. moliri pravum vel scelus, 27. Velle nostrum, pro voluntate nostra, est Graecismus, 66.
    Venerationem inferre metallis, pro venerari metalla, vel veneratione prosequi, 61.
    Veneratur, deponentis forma, pro veneratione afficitur, 83.
    Veniat mea petitio, pro locum mea petitio habeat, 68.
    Verbula, pro verba, 113.
    Vereor quod non, pro vereor ut, 66.
    Vesci de fructu, pro vesci fructu, 94.
    Veternus, adjective, pro veterno laborans, veternosus, 30.
    Vicem amori impendere, pro respondere amori, vel in amore, 24.
    Viceni anni, pro viginti anni, distributivum pro cardinali, 32.
    Videmur Augustos, pro Augusti, 14.
    Virgo vetula, pro Eva, matre viventium, 72.
    [Col. 1207] Visceratenus concussa, pro tota mente perculsa, 48. Visceratenus conturbor, pro ex animo conturbor, tota mente conturbor, 35, 41. Visceratenus amplexari, pro ex animo complecti, 26.
    [Col. 1207] Viscerum latibula, pro viscerum recessus, 28.
    Voces in altum ejulando dare, pro vocem ejulando attollere, 34.
    Volitant totae renae, pro venae prae gaudiis quasi exultant, 106.
    [Col. 1208] Volutare, pro, volutari, e. g. ut in terrae volutes intimis, pro voluteris, 33.
    Volvere annum, pro agere annum. Item, Olympiades, it. lustra, 59.






[Col. 1207]
ORDO RERUM QUAE IN HOC TOMO CONTINENTUR.



[Col. 1207] WIGO DECANUS PHYUTWANGENSIS MONASTERII.
    EPISTOLAE. 9
    I.---Ad Adelhaidem imperatricem. Se suumque obnixius commendat. 9
    II.---Ad Theodoricum Eremitam in sylva Or. Scribit quantis negotiis et curis obrutus sit in provisione monasterii sui, ac fratrem Adalgozum sibi in adjutorem deposcit. 9
    III.---Ad Dietricum. Ut ad se canonum mittat, usui sibi futurum in causa cujusdam clerici, a laicis pessime habiti. 10
    IV.---Ad Liutoldum episcopum Augustanum.---Rogat ut rebus in suo monasterio afflictissimis opem ferat. 11
    V.---Ad Gozpertum abbatem Tegernsseensem.---Exponit ei difficultatem, novi monasterii sui constructione causalam, rogatque ut Weicherum solatii, Sigibardum studiorum gratia ad se mittat. 11
    VI.---Ad Liutoldum episcopum Augustanum.---Ut eos fratres quos monasterii sui commodo a Gosperto abbate Tegerns. impetravit, benigne accipiat, et ad se rebus necessariis provisos mittat. 12
    VII.---Epistolae praedictae exemplum.---Commendat Wigo duos juvenes monachos F. scholastico Augustano sibique Prisciani majoris copiam fieri rogat. 12
    VIII.---Communi suorum nomine ad Heinricum Boiariae ducem.---Pisces sibi pro celebrando festivius Paschate mitti rogat. 13
    IX.---Ad G. archipresbyterum.---Ut infligendam Ortwino presbytero poenam tantisper differat 13
    X.---Ad E. comitem.---Hunc salinae cujusdam nuper sibi donatae, totiusque monasterii S. Salvatoris Phyutwangensis, defensorem esse cupit. 14
    XI.---Ad Luitoldum episcopum Augustanum.---De injuriis sibi a Rihhardi filio irrogatis. 14
    XII.---Ad eumdem.---Extremam annonae penuriam ejus beneficentia sublevandam sperat. 15
    XIII.---Idem ut videtur, ad G. et E.---Petit frequentiores litteras et sui amorem. 16

HELPERICUS MONACHUS S. GALLI.
    Notitia historica. 16
    LIBER DE COMPUTO. 17
    Praefatio. 17
    Prologus. 19
    CAP. I.---Unde conficiatur annus solaris et de ratione bissexti. 21
    CAP. II.---Physica signorum ratio, et de solstitiis et aequinoctiis. 23
    CAP. III.---Quomodo sol in aliquo signo esse dicatur, cum signa in coelo, sol autem in aethere feratur? 26
    CAP. IV.---Contra eos qui dicunt planetas VII contra mundum ferri. 26
    CAP. V.---Unde oriantur regulares ad feriam Kalendarum inveniendam? 27
    CAP. VI.---Unde concurrentes oriuntur? 27
    CAP. VII.---Qualiter inveniatur quota feria sint Kalendae, et per dies mensis vel anni? 27
    CAP. VIII.---Qualiter inveniatur quotidie feria? 28
    CAP. IX.---Cur praefati regulares a Martio sumant exordium? 28
    CAP. X.---Unde alii regulares ad lunam in Kalendis inveniendam procedant? 29
    CAP. XI.---Unde epactae. 29
    [Col. 1208] CAP. XII.---Ad quid valeant epactae? 29
    CAP. XIII.---Cur a Septembre incipiant? 29
    CAP. XIV.---Cur in medio nulla pronuntietur? 30
    CAP. XV.---Quomodo quotidie luna pronuntietur. 30
    CAP. XVI.---Cur nunc XXXma, nunc XXIXna luna pronuntietur. 30
    CAP. XVII.---Ut a veteribus lunaris tantum observatus sit annus; et cur modo communem dicamus et embolismalem? 31
    CAP. XVIII.---Unde conficiantur saltus lunae vel ubi rectius intermittatur. 32
    CAP. XIX.---Quot horis luna luceat singulis noctibus. 34
    CAP. XX.---Qua hora eclipsis solis ac lunae proveniat. 34
    CAP. XXI.---In quo signo sit luna singulis diebus. 35
    CAP. XXII.---Qua hora luna accendatur vel qua in sua accensione mutet aetatem. 36
    CAP. XXIII.---Qualiter inveniantur anni ab incarnatione Domini. 37
    CAP. XXIV.---Origo indictionum, et qualiter singulis annis inveniantur. 37
    CAP. XXV.---Qualiter epactae inveniantur. 38
    CAP. XXVI.---Quomodo cyclus solis inveniatur et cur per XXVIII annos recurrat? 38
    CAP. XXVII.---Ad inveniendas concurrentes cujusque anni. 38
    CAP. XXVIII.---Quotus annus sit a bissexto? 38
    CAP. XXIX.---Quomodo inveniatur cyclus lunaris et quae sit differentia inter ipsum et XIXlem et qualiter inveniatur per zodiacum? 39
    CAP. XXX.---Quid sit terminus Paschae, vel quando observetur. 40
    CAP. XXXI.---De aequinoctiis et solstitiis, qualiter etiam corporali intuitu deprehendantur, et de ascensu et de descensu solis. 40
    CAP. XXXII.---Repetitio de termino Paschali, et cur ipsa festivitas non nisi Dominica die celebretur? 43
    CAP. XXXIII.---Quomodo inveniatur ipse terminus per singulos annos. 44
    CAP. XXXIV.---Unde inveniantur regulares ipsius termini. 45
    CAP. XXXV.---Qualiter per Paschalem terminum caeteri inveniantur. 45
    CAP. XXXVI.---De tribus annis XIXalibus cycli, in quibus luna epactarum non servat ordinem, et qualiter Paschalis luna observetur. 46
    CAP. XXXVII.---De caeteris embolismis brevis commemoratio. 48
    CAP. XXXVIII.---Epilogus libelli. 48

BERNERUS ABBAS HUMOLARIENSIS.
    Notitia historica. 49
    DE VITA SANCTAE HUNEGUNDIS, VIRGINIS HUMOLARIENSIS. 49
    Observatio praevia. 49
    Praefatio. 49
    Incipit Vita. 51
    DE TRANSLATIONE CORPORIS EJUSDEM VIRGINIS APUD VIROMANDUOS. 59
    Observationes praeviae. 59
    Prologus. 61
    Incipit translatio. 63
    MIRACULA EJUSDEM. 67
    [Col. 1209] Appendix ad translationem. 71

ETHELWOLDUS WINTONIENSIS EPISCOPUS.
    Notitia historica. 77
    Vita S. Ethelwoldi. 79
    Observationes praeviae. 79
    Praefatio.
    CAPUT I.---De ortu et temporibus ejusdem. 83
    CAP. II.---De visione somniorum matris ejus. 83
    CAP. III.---De interpretatione somniorum eorumdem. 85
    CAP. IV.---Quomodo mater sensit animam pueri nascituri venisse et in eum intrasse. 85
    CAP. V.---Quomodo puer natus et in Christo renatus, quadam die subito in ecclesia cum nutrice sua est inventus. 85
    CAP. VI.---Quam studiose et diligenter in ipsa pueritia sacris litterarum studiis animum dederit. 86
    CAP. VII.---Quomodo adolescens Adelstano regi notus effectus, ad clericatum et sacerdotium pervenerit, 87
    CAP. VIII.---De prophetia quam praedixit S. Oelfegus Wintoniensis episcopus de tribus sacerdotibus. 87
    CAP. IX.---Quomodo Adelwoldus Glestoniam pervenit, et monachus factus, qualiter ibi vixerit. 87
    CAP. X.---De obitu regis Oedelstani, et de successione fratrum ejus in regnum gentis Anglorum. 88
    CAP. XI. Quomodo, rege Eadredo favente, sanctus vir Abbandunensis monasterii curam suscepit, ejusque loci abbas ordinatus fuerit. 88
    CAP. XII.---Quod rex Eadredus ad monasterium venerit, et hospitibus tota die convivantibus liquor exhauriri nequiverit. 89
    CAP. XIII.---Quod regnante Eadgaro templum praedicti coenobii constructum et dedicatum fuerat. 89
    CAP. XIV.---De ordinatione Dunstani, et quod abbas Adelwoldus Osgarum monachum trans mare direxerit et de quodam fratre Aelstani simplici et magnae obedientiae viro. 89
    CAP. XV.---Quomodo hostis antiquus sanctum virum per casum cujusdam postis exstinguere conatus sit. 90
    CAP. XVI.---Quod rex Eadgarus ad episcopatum Wintoniensis ecclesiae sanctum virum elegerit. 90
    CAP. XVII.---De communione quam clerici cantaverunt, quanto monachi de Abbandunia venientes ad ingressum ecclesiae steterunt. 90
    CAP. XVIII.---De expulsione clericorum de veteri monasterio. 91
    CAP. XIX.---Quomodo vir sanctus venenum biberit, et fidei calore succensus potum mortis exstinxerit. 91
    CAP. XX.---De expulsione clericorum de novo monasterio. 92
    CAP. XXI.---Quod in Abbandonia Osgarum constituerit abbatem. 92
    CAP. XXII.---Quod in coenobia nonnarum sanctimoniales ordinaverit. 92
    CAP. XXIII.---Quomodo in provincia orientalium Anglorum Eligense coenobium regulariter monachis instituerit. 92
    CAP. XXIV.---Quod in provincia quoque Girviorum duo monasteria, Burgh atque Tornig appellata, simili modo monachis delegaverit. 93
    CAP. XXV.---De familiaritate sancti viri cum rege Eadgaro. 93
    CAP. XXVI.---De revelatione sancti Antistitis Swithuni, quem sanctus pater Adelwoldus sub die Idus Julii cum omni gloria transtulit et inde in ecclesia collocavit. 93
    CAP.---XXVII.---Quod et alia multa per Dunstanum et Adelwoldum constructa et constituta sint monachorum monialiumque coenobia in gente Anglorum. 93
    CAP. XXVIII.---Quomodo sanctus Adelwoldus lenitatis blandimento severitatem disciplinae temperaverit.
    CAP. XXIX.---Quomodo famis tempore multitudinem pauperum ab ipsis faucibus mortem eripuerit. 94
    CAP. XXX.---Quod inter haec vir sanctus infirmitates saepe viscerum et tumorem crurium perpessus fuerit. 94
    CAP. XXXI.---Quod juvenes docere semper dulce habuerit. 95
    CAP. XXXII.---De chrismatis ampulla poene vacua, et in itinere oleo plena inventa. 95
    CAP. XXXIII.---De monacho qui furtum perpetravit, et solo sermone viri Dei quid perpessus fuerit. 95
    CAP. XXXIV.---De monacho qui de summo templi culmine cecidit et nil mali passus incolumis surrexit. 96
    CAP. XXXV.---De monacho qui se viro Dei in legendo assimilare praesumpsit, quid perpessus fuerit. 97
    CAP. XXXVI.---De candela quae episcopo obdormiente [Col. 1210] super folium libri ardens jacuit, et tamen paginam minime laesit. 97
    CAP. XXXVII.---Quod non omnia virtutum sancti viri opera valeant explicari. 97
    CAP. XXXVIII.---De arbore quadam magna cucullis innumeris onusta et de ejus interpretatione, quae in somnis sancto Dunstano olim fuerat ostensa. 98
    CAP. XXXIX.---De visione viri Dei in qua apparuit ei navis quaedam maxima piscibus et anguillis ab imo usque ad summum plena qui, excitati, homines sunt effecti et rationi pristinae restituti. 98
    CAP. XL.---De veteris ecclesiae nova dedicatione, quae facta est in die XIII Kal. Novembris. 100
    CAP. XLI.---De obitu sancti patris in Kal. Augusti, et de sepultura ejus die tertio Nonarum ejusdem mensis. 101
    CAP. XLII.---Quomodo sanctus vir antequam levaretur e tumulo manifestavit se viro urbano quidam nomine Ethelmo, plurima caecitate multato. 102
    CAP. XLIII.---De sancti viri translatione, quae facta est sub die IV Iduum Septembrium, et de miraculis ad ejus sepulcrum patratis. 103
    CAP. XLIV.---De infirma puella, quae ibi sanitatem recepit. 103
    CAP. XLV.---De caeco puero, qui et ipse ibidem illuminatus est. 103
    CAP. XLVI.---De ligato quodam fure et in cippo extenso, qui solo sermone viri Dei absolutus est. 103
    Hymnus in honore S. Adelwoldi praesulis elegiaco et paraeterico carmine per alphabetum. 104
    Hymnus vespertinalis Saphico metro endecasyllabo editus, Adonium quarto continens in loco. 105
    EPISTOLA WOLSTANI MONACHI WENTANI AD ELFEGUM WENTANUM EPISCOPUM, libro de Vita S Swithuni praefixa, in qua multa de sancto Ethelwoldo. 107

WIDUKINDUS MONACHUS CORBEIENSIS.
    Notitia historica. 113
    RES GESTAE SAXONICAE. 115
    Praefatio libri primi. 123
    LIBER PRIMUS. 125
    Praefatio libri secundi. 157
    LIBER SECUNDUS. 158
    Praefatio libri tertii. 179
    LIBER TERTIUS. 183

JOANNES ABBAS S. ARNULFI METENSIS.
    Notitia historica. 211
    VITA SANCTAE GLODESINDIS ABBATISSAE METENSIS. 211
    Prologus. 211
    Vita. 213
    HISTORIA TRANSLATIONIS S. GLODESINDIS. 218
    Monitum. 217
    Prologus. 219
    Narratio translationis primae. 219
    Narratio translationis secundae. 223
    VITA JOANNIS ABBATIS GORZIENSIS. 239
    Admonitio praevia. 239
    Praefatio. 241
    Textus. 246

ODO DIACONUS AUSCIENSIS.
    EPISTOLA AD GARCIAM ARCHIEPISCOPUM AUSCIENSEM. 311

BENEDICTUS PAPA VII.
    Notitia historica. 313
    EPISTOLAE ET PRIVILEGIA. 315
    I.---Epistola ad Gallos et Germanos. 315
    II.---Bulla pro Trevirensis archiepiscopatus juribus. 318
    III.---Bulla pro monasterio S. Benedicti Trevirensi. 319
    IV.---Privilegium pro ecclesia Trevirensi. 320
    V.---Epistola ad Theodoricum archiepiscopum Trevirensem. 323
    VI.---Privilegium pro monasterio Vizeliacensi. 323
    VII.---Bulla pro ecclesia SS. Apollinii et Ursicini Canossana. 325
    VIII.---Privilegium pro monasterio S. Pantaleonis. 326
    IX.---Privilegium pro monasterio Casinensi. 326
    X.---Privilegium pro monasterio S. Pietri Perusino. 328
    XI.---Bulla pro ecclesia Ausonensi. 329
    XII.---Privilegium pro ecclesia Ausonensi. 331
    [Col. 1211] XIII.---Privilegium pro monasterio Cluniacensi. 332
    XIV.---Privilegium pro monasterio S. P. Rodensi. 333
    XV.---Privilegium pro monasterio Bisuldunensi. 334
    XVI.---Privilegium pro abbatia S. Rufillii Foropopulensi. 335
    XVII.---Concilium Romanum a benedicto P. P. VII contra Simoniacos habitum anno Christi, 981. 336
    XVIII.---Bulla pro monasterio S. Walarici. 338
    XIX.---Epistola ad Liudolphum abbatem Corbiensem. 339
    XX.---Epistola ad episcopos Galliae et Germaniae. 341
    XXI.---Privilegium pro ecclesia Parisiensi. 341
    XXII.---Bulla pro monasterio S. Vincentii ad Vulturnum. 343
    XXIII.---Privilegium pro monasterio S. Hilarii Carcassonensi. 344
    XXIV.---Privilegium pro monasterio S. Salvatoris et S. Petri Gemblacensi. 345
    XXV.---Placitum Romanum a Benedicto VII Papa habitum. 346
    XXVI.---Privilegium pro monasterio S. Mariae Nienburgensi. 349
    XXVII.---Bulla ad Petrum militem. 350
    XXVIII.---Privilegium pro ecclesia Tiburtina. 350

JOANNES PAPA XIV.
    Notitia historica. 357
    Epistola ad Alonem Beneventanum archiepiscopum. 359

THEODERICUS METENSIS EPISCOPUS.
    Notitia historica. 359
    Epitaphium Theoderici. 362
    Rhythmi in honorem Theoderici. 362
    EPITAPHIUM EVRARDI COMITIS, auctore Theoderico. 363
    INVENTIO SANCTORUM a Domino Theoderico episcopo Metensi repertorum atque ad civitatem Metensem translatorum. 364
    De S. Elpidio. 364
    De SS. Eutychio Victorino et Marone. 365
    De S. Feliciano, episcopo et martyre. 365
    De S. Asclepiodoto martyre. 365
    De Catena S. Petri apostoli. 366
    De sancta Serena et sancto Gregorio Spoletino. 366
    De S. Vincentio levita. 367
    De sanctis Proto et Hyacintho. 367
    De sanctis Digna et Emerita. 368
    De sancto Vincentio episcopo. 368
    De sanctis Vincentio et Carpoforo. 368
    De sancta Lucia Virgine et martyre. 368
    De craticula sancti Laurentii. 369

GEZO ABBAS DERTONENSIS.
    DE CORPORE ET SANGUINE CHRISTI.
    Admonitio Muratorii. 369
    Incipit liber. 371
    Prologus. 371
    Versus Odonis de sacramento corporis et sanguinis Domini. 375
    CAP. I.---Quod humana infirmitas non facile debeat divina discutere, ex libro beati Hilarii episcopi et confessoris de Trinitate. 376
    CAP. II.---De Dominici corporis origine. 377
    CAP. III.---De nativitate Filii Dei ex Patre. 378
    CAP. IV---Quod formis saepe comparabilibus erudiamur ad intelligenda divina. 379
    CAP. V.---De Dei Patris substantia. 380
    CAP. VI.---De nativitate Filii Dei ex Patre. 380
    CAP. VII.---De Filii Dei generatione ex Matre. 381
    CAP. VIII.---Dominum nostrum Jesum Christum per assumptam carnem naturaliter manere in nobis et nos per perceptionem corporis et sanguinis ejus manere in eo. 382
    CAP. IX.---Ecclesiae fides catholica. 384
    CAP. X.---Non confidendum in humana prudentia. 385
    CAP. XI.---De Dei Verbo Cyprianus vel Hilarius. 386
    CAP. XII.---Cypriani assertio vera de Deo. 386
    CAP. XIII.---Augustinus de Dei Verbo. 387
    CAP. XIV.---De libello Paschasii Rotberti ad Placidium discipulum, Christi communionem verum corpus et sanguinem esse non dubitandum. 387
    CAP. XXXVI.---Quid digne vel indigne sumentibus Dominici corporis et sanguinis praestet Eucharistia. 387
    CAP. XXXVII.---Quid beatus martyr Cyprianus affirmat se praesente contigisse his qui polluti de idolothytis Dominici corporis et sanguinis sacramenta temere susceperunt. 389
    [Col. 1212] CAP. XXXVIII.---Quare peccatis criminalibus irretita sacramentis Dominicis arceantur. 389
    CAP. XXXIX.---Judaeos ab omni conventu fidelium arcendos praecipue ubi Christianorum celebratur oblatio. 390
    CAP. XL.---Qualiter accedendum sit ad Dominici corporis et sanguinis mirabile sacramentum. 391
    CAP. XLI.---De revelationibus quibus Dominus de veritate corporis et sanguinis sui haesitantium corda firmavit. 392
    CAP. XLII.---Miraculum de quodam Judaeo. 393
    CAP. XLIII.---Item de quodam sene eremita cujus dubitationem Dominus eadem veritatis revelatione firmavit. 395
    CAP. XLIV.---Item miraculum quod Romae actum est. 395
    CAP. XLV.---Item aliud. 396
    CAP. XLVI.---De sacramento calicis quid revelatum sit Cypriano. 397
    CAP. XLVII.---Qualiter in Domini nostri Jesu Christi passione mysticum sit Pascha abolitum et in ejus immolatione rei veritas sit ostensa. 398
    CAP. XLVIII.---Utrum Pascha istud legitimum post anni spatium, vel post longa intervalla dierum, an quotidie a fidelibus sit edendum. 398
    CAP. XLIX.---Quantum sacrae obligationis immolatio mortuorum spiritibus prosit. 399
    CAP. L.---De quodam monacho qui per salutarem hostiam supplicium evasit. 399
    CAP. LI.---De quodam cujus vincula in captivitate oblato peracto sacrificio solvebantur. 399
    CAP. LII.---De quodam nauta qui post longa maris discrimina Dominici virtute sacramenti mortem evasit. 399
    CAP. LIII.---Quibus immolatio Dominici corporis mortuis prosit. 400
    CAP. LIV.---Qua disciplina, qua modestia orandum sit cum sacerdos sacrificat et unusquisque in suo ordine horam sacrae communitionis exspectat. 400
    CAP. LV.---Quid cavendum in oratione sit, et qualiter faciendae preces. 401
    CAP. LVI.---Cyprianus ad clerum de precando Deum. 401
    CAP. LVII.---Quod etiam in exteriori cultu sacrosanctum Dominici altare ornandum sit. 401
    CAP. LVIII.---Quod nihil super altare ponendum sit praeter sacrosanctam oblationem. 402
    CAP. LIX.---Quod pro homicidis et latronibus non est sacrificandum. 402
    CAP. LX.---De his qui eleemosynam tribuunt et peccata non dimittunt. 403
    CAP. LXI.---Stupendum nimis de quodam presbytero. 403
    CAP. LXII.---Quod qualiscunque sacerdotis excommunicatio valde formidanda sit, nec attendendum cujus meriti sit, sed cujus auctoritate hoc facit, etiamsi injusta videtur, quod absit. excommunicatio. 403
    CAP. LXIII.---Laudabile nimis exemplum gloriosi Theodosi imperatoris. 403
    CAP. LXIV.---Item aliud exemplum nimis pavendum. 404
    CAP. LXV.---Quanta reverentia episcopali cathedrae sit habenda. De domno Petro Alexandrino patriarcha. 404
    CAP. LXVI.---Quam grave peccatum sit sacra loca temerare, vel aliqua sorde polluere. 405
    CAP. LXVII.---De quodam latrone in coemeterio S. Joannis apostoli. 405
    CAP. LXVIII.---Incipit epistola Augustini ad Auxilium episcopum pro causa injustae excommunicationis. 406
    CAP. LXIX.---Item capitula ad eamdem rem pertinentia B. Augustinus. 406
    CAP. LXX.---De sacramento baptismatis B. Ambrosius. 406

SANCTUS DUNSTANUS ARCHIEPISCOPUS CANTUARIENSIS.
    S. Dunstani auctore Osberno Cantuariensi monacho. 407
    Observationes praeviae. 407
    Osberni epistola seu praefatio. 413
    Incipit Vita. 415
    Dunstani parentes nobiles ac pii. 415
    Cereis Iux coelitus reddita. 415
    Dunstani nativitas et baptismus. 416
    Morbo correptus mira facit angelo duce. 418
    Ordines minores suscipit. Lectioni et scientiis dat operam. 419
    Ab Athelmo traditur regi Ethelstano. 420
    [Col. 1213] Cithara coelitus dat sonum. 421
    Dunstanus aulicorum invidiam fugit. 422
    Elfego episcopo hortante, dein morbo accidente, fit monachus et presbyter. 422
    Glastoniae in angusta cella inclusus, diabolum egregie excipit. 423
    Matrona regia ad Dunstanum accedit, B. Mariae devota. Regem recreat ope Deiparae. 425
    Aegrotans res suas disponit in manus Dunstani, qui mobilia dat pauperibus.---Illa Spiritus sancti adventu recreata, unctione ac viatico, munita obit. Dunstanus haereditatem convertit in ecclesias et monasteria. 426
    Arcana coelitus discit. 428
    Ab Eadmundo in palatium accitus, iterum inde protruditur. Sed rege ex praecipitio erepto honorifice revocatur, concesso ipsi solo natali. 428
    Glastoniae monasterium celebre reddit. Daemonis eludit terriculas. S. Andreae se committit. Angelis familiaris, Edgari sortem discit. Absentia videt. 430
    Regis mortem praenoscit, cujus corpus Glastoniae sepelit. 432
    Edredo regi charus fit. 432
    Elfego mortuo sedem Wintoniensem recusat. 432
    Edredi mortui funus curat. 434
    Edwii regis ob malos mores, recedit. 435
    Glastoniae pie degit. 435
    Regis amores insectatus, in exsilium agitur. Apud Gandarum degit. 436
    Edwio rege fugato, Edgarus regnat 437
    Dunstanus ab exsilio revocatur. Wigorniensis Ecclesiae episcopus ordinatur sub titulo archiepiscopi Cantuariensis. 438
    Edwii animam a poenis liberat. 439
    Lundoniae sedem accipit. 440
    Odone mortuo, itemque Elfsino; Berthelino ejecto, Cantuariam transfertur. 441
    Columba inter sacra illustratur. Aquam ex rupe elicit. 442
    Regem ob violatam virginem septenni poenitentiae addicit. 444
    Clericorum ejectorum querelas refringit. 445
    Regnum obitus. Regni mutatio praedicta. 446
    Athelwoldi et aliorum mortes praenuntiatae. 447
    Rofensis obsidio. Regis avaritia punita. 448
    Auctoris apostrophe. 449
    Praenuntia dantur de morte Dunstani. 450
    Ascensionis die festo verba facit ad populum vir sanctus. Mortem suum suis edicit. 451
    Cibo reficitur, rapitur e terra. Orationem habet ad suos. 452
    Viaticum accipit ab angelis in coelum deducitur. 453
    Sepelitur. 454
    Liber miraculorum S. Dunstani auctore eodem Osberno monacho. 455
    Auctor fidem a lectoribus exigit. 455
    Caecus videt. 457
    Item tres caecae. 457
    Invalido sanitas redditur. 458
    Caeca nata lumine donatur. 459
    Excommunicati poena et salus. 460
    Repens erigitur. 460
    Loripes tandem rectum incessum recuperat. Auctor jam visa narrat. 460
    Virgo lucis expers lucem aspicit. 461
    Auctor testis miraculi de puella curata. 462
    Contractus erectus. 463
    Alia miracula. 463
    Novitiis poena remissa. Pagani cadaver ex ecclesia projici jubetur. 464
    Ea re neglecta quid secutum. S. Dunstani translatio. 465
    Lanfrancus faventem sibi sentit Dunstanum in causa temporali. 466
    Et in gravi morbo. 466
    Et in morbo capellani. 467
    Catenato nodi soluti. Factum contrarium. 468
    Monachus recedere volens impeditur. 469
    Dunstanus invocanti propitius. 470
    Auctor de se narrat visum. 471
    Auctor multa praetermittit. 472
    EPISTOLA AD WULSINUM SCHIREBURNENSEM EPISCOPUM. 473
    REGULARIS CONCORDIA ANGLICAE NATIONIS MONACHORUM SANCTIMONIALIUMQUE. 475
    Prooemium. 475
    CAP. I.---Ordo qualiter diurnis sive nocturnis horis regularis mos a monachis per anni circulum observari conveniat. 479
    [Col. 1214] CAP. II.---Qualiter ordo hymnorum tempore hiemali custodiatur, et caetera quae regulariter agenda sunt qualiter agantur. 485
    CAP. III.---Qualiter vigilia Natalis Domini, et ab eadem solemnitate usque ad septuagesimam agi conveniat. 486
    CAP. IV.---Qui regularis ordo a septuagesima tota quadragesima custodiatur. 488
    CAP. V.---Qualiter diurna sive nocturna, laus Paschali festivitate agatur. 494
    CAP. VI.---Qualiter octavarum sabbato Paschae totoque aestatis tempore agatur. 496
    CAP. VII.---Qualiter frater qui circa vocatur, officium suum impleat. 497
    CAP. VIII.---Qualiter diurnale sive nocturnale officium hebdomada Pentecostes agatur. 498
    CAP. IX.---Qualiter quatuor temporibus agatur. 499
    CAP. X.---Qualiter mandatum quotidianis diebus a fratribus exhibeatur pauperibus et quo ordine abbas erga peregrinos agat. 499
    CAP. XI.---Quo ordine sabbato fratres munditias exerceant et quaeque officia ob animae salutem persolvant. 500
    CAP. XII.---Quomodo circa aegrotum fratrem agatur, qualiterque defunctum humo conveniat reddi. 500

ADALBERO REMENSIS ARCHIEPISCOPUS.
    Notitia historica. 503
    EPISTOLAE. 505
    EPISTOLA I.---Ad Ecbertum archiepiscopum Trevirensem. 505
    EPISTOLA II.---Ad Villegisum Moguntinum archiepiscopum. 505
    EPISTOLA III.---Ad Walonem ejusque pertinaces. 506
    EPISTOLA IV.---Ad Notegarium episcopum Leodicensem. 507
    EPISTOLA V.---Ad Widonem abbatem Gandavensem. 507
    EPISTOLA VI.---Ad Ecbertum archiepiscopum Trevirensem. 507
    EPISTOLA VII.---Ad Notegarium episcopum Leodicensem. 507
    EPISTOLA VIII.---Ad Lotharium regem. 507
    EPISTOLA IX.---Ad Trevirensem archiepiscopum. 508
    EPISTOLA X.---Ad eumdem. 508
    EPISTOLA XI.---Ad eumdem. 509
    EPISTOLA XII.---Objectio in Adalberonem. 509
    EPISTOLA XIII.---Purgatio. 509
    EPISTOLA XIV.---Ad Beatricem ducem. 510
    EPISTOLA XV.---Ad eamdem. 510
    EPISTOLA XVI.---Ad eamdem. 510
    EPISTOLA XVII.---Ad Notegarium episcopum Leodicensem. 511
    EPISTOLA XVIII.---Ad eumdem. 511
    EPISTOLA XIX.---Ad Ecbertum archiepiscopum Trevirensem. 511
    EPISTOLA XX.---Ad eumdem. 511
    EPISTOLA XXI.---Ad Theophaniam imperatricem. 511
    EPISTOLA XXII.---Ad Maiolum abbatem Cluniacensem. 512
    EPISTOLA XXIII.---Ad Ecberdum [Ebrardum] abbatem Turonensem. 512
    EPISTOLA XXIV.---Ad imperatricem Theophaniam et ad filium Ottonem. 512
    EPISTOLA XXV.---Ad episcopum Bellovacensem. 513
    EPISTOLA XXVI.---Ad dominam Theophaniam imperatricem. 513
    EPISTOLA XXVII.---Ad Ecbertum Trevirensem archiepiscopum. 514
    EPISTOLA XXVIII.---Ad fratres Blandiniacenses. 514
    EPISTOLA XXIX.---Ad Ecbertum archiepiscopum Trevirensem. 514
    EPISTOLA XXX.---Ad Ecbertum archiepiscopum. 514
    EPISTOLA XXXI.---Ad eumdem. 515
    EPISTOLA XXXII.---Ad comprovinciales. 515
    EPISTOLA XXXIII.---Ad Rothardum archiepiscopum Cameracensem. 515
    EPISTOLA XXXIV.---Ad . . . . . . 515
    EPISTOLA XXXV.---Ad Carolum ducem. 515
    EPISTOLA XXXVI.---Ad dominam Theophaniam. 516
    EPISTOLA XXXVII.---Ad clerum et populum. 516
    EPISTOLA XXXVIII.---Ad Trevirensem. 516
    EPISTOLA XXXIX.---Ad Carolum ducem. 516
    EPISTOLA XL.---Ad Thietmarum Moguntinum archiepiscopum. 517
    EPISTOLA XLI.---Ad Constantinum. 518
    INTRODUCTIO MONACHORUM IN MONASTERIUM MOSOMENSE. 518

[Col. 1215] FOLCUINUS ABBAS LAUBIENSIS.
    Notitia historica. 529
    VITA S. FOLCUINI TARVENNENSIS EPISCOPI, auctore Folcuino abbate. 530
    Observationes praeviae. 530
    Prologus. 533
    Vita. 535
    DE GESTIS ABBATUM LAUBIENSIUM. 541
    Monitum. 541
    Gesta. 545

ERKEMBALDUS ARGENTINENSIS EPISCOPUS.
    Notitia historica. 581
    SUSPIRIUM ERKEMBALDI. 583
    POEMATIA. 583
    LEGES MUNICIPALES quas Argentinensi civitati dedit Erkembaldus. 583

ADSO DERVENSIS MONACHUS.
    Notitia historica. 597
    VITA S. FRODOBERTI ABBATIS PRIMI CELLENSIS PROPE TRECAS.
    Observationes praeviae. 600
    Carmen. 600
    Vita incipit. 601
    Frodobertus Tricassinas quo tempore floruerit. 601
    Studiis traditur. Implet opere quod discit. 601
    Daemonem signo crucis fugat. 602
    Matri visum restituit. 602
    Clericus Luxovium tum celebre petit. 603
    Simplicitas ejus suspecta tentatur a Teudoleno. 603
    Trecas reversus ab episcopo retinetur. Quadragesimale jejunium rigide exercens ab episcopo probatur. 604
    Suas virtutes suis propalat. 605
    Clodoveo juvante coenobium condit. 606
    Monasterium rebus et personis auget. Inde plures ad episcopatum assumpti. 606
    In Parthenone sancti Quintini ejus meritis vinum augescit. 607
    Sanctos pie colit. 607
    In festo S. Quintini a daemone in oratione turbatur. 608
    Ab energumeno ridetur. 608
    Furiosam mente restituit. 609
    Ecclesiam novam die natali Domini postulat dedicari. Episcopo recusante, vitae inducias impetrat. 610
    Lector coram eo Evangelium legens capitis dolore liberatur. Sanctus moritur. 611
    Gibitrudi et sanctimonialibus sui desiderium relinquit. Procerae fuit staturae. 611
    Sepelitur ab episcopo post ecclesiae novae dedicationem. 612
    Miraculis fulget.
    Sancti cultus unde neglectus. Prudentius novam ecclesiam remotis prius corporibus dedicat. 613
    S. Frodoberti corpus referre volens Prudentius morte praevenitur. 614
    Otulfus inexsequitur. Sancti sepulcrum variis prodigiis illustratur. 614
    Translatio nova indicitur. 615
    Tumulo reserato grana auri in osse apparent, corpus sacrum e terra levatur. 615
    Multis sanctorum locis lustratis ad S. Frodebertum curatur. 616
    Matris percussor horrende punitur. 616
    Translatio S. Frodoberti 8 Januarii. 617
    Tempestas commodior obtenta. 618
    Translationis anniversaria solemnitas praecepta. 618
    VITA S. MANSUETI PRIMI LEUCORUM URBIS PONTIFICIS. 619
    Prologus. 621
    LIBER PRIMUS. 621
    CAP. I.---Quod B. Petrus Hierosolymam miris virtutibus illustrans, primum Antiochae, dein Romae sedens, verbum vitae orbi Romano infudit. 621
    CAP. II.---De beati Mansueti exordio, et quod Romam profectus praesentiam expetierit B. Petri apostoli. 621
    CAP. III.---Quod beatus Petrus eum sibi ascitum cum aliis perfectissimis viris, in Gallias eligit destinandum. 622
    CAP. IV.---Quod hic prius a beato Petro ipse ordinatus Gallias ingressus Leuchorum urbem aggreditur. 623
    CAP. V.---Quod regi et reginae necnon, et urbis principibus unum et verum Deum instanter annuntiat. 623
    CAP. VI.---Quod regis filius parvulus ritu gentis instruitur; [Col. 1216] et de consistorio ejus vicino urbi, ad quod saepe canibus impulsae agrestes ferae confluerent. 624
    CAP. VII.---De lapsu pueri in Mosellam fluvium, et quod sanctus Mansuetus per visum conquestus sit utrumque parentem. 625
    CAP. VIII.---Quod B. Mansuetus triduo quaesitus, tandem invenitur, locoque sibi ostenso, factaque oratione, puer super undas reducitur, et vivus patri restituitur. 626
    CAP. IX.---Quod ad resuscitationem pueri, omnes prae gaudio flere coeperint, et de locis poenalibus ubi fuerat deputatus. 627
    CAP. X.---Quod, puero baptizato, omnes idola projiciunt et baptismatis sacramentum in commune suscipiunt, et unanimi voto in sedem episcopalem B. Mansuetum constituunt. 628
    CAP. XI.---Quod rex in omnes suae ditionis partes salutis verbum annuntiari jusserit, et quod B. Mansuetus signis et virtutibus declaratus, duas basilicas intra moenia urbis construxerunt. 628
    CAP. XII.---Quod cives Tullensium sint ejus apostolatus in Domino et de constantia et doctrina B. Petri apostoli. 629
    CAP. XIII.---De obitu beati viri. 630
    CAP. XIV.---De sancto Amone beato viro in episcopatu succedente. 631
    LIBER SECUNDUS. 633
    CAP. XV.---Incipit opusculum libelli sequentis, de his quae per eum post obitum gesta sunt. 633
    CAP. XVI.---De quadam caeca, quae ante Januam B. Mansueti illuminata est. 634
    CAP. XVII.---De muliere sanata quae a daemonibus vexata sensum perdiderat. 635
    CAP. XVIII.---De leproso curato. 635
    CAP. XIX.---De clerico a febribus erepto. 636
    CAP. XX.---De his quae acta sunt Mansueti meritis tempore domni Gerardi pontificis. 638
    VITA S. BASOLI CONFESSORIS. 643
    Prologus. 643
    Praefatio. 645
    Incipit Vita. 647
    S. Basoli patria et nobilitas. Virtutes ejus adhuc laici. 647
    Ad S. Remigii sepulcrum devotus accedit. 648
    Omnia relinquere statuit. 648
    Angelum itineris ducem meretur. 649
    Multi sanctitate illustres florent Remis. In his Aegidius Remorum episcopus. Fortunatus illius gesta metro conscripsit. 649
    S. Basolus Remis ab Aegidio reverenter excipitui. 650
    Ab eodem obtinet locum a turba remotum. Verzeacensium monachorum societati adjungitur. 651
    Sacris litteris imbuitur. 652
    Virtutum ejus catalogus. Pietatem prae caeteris virtutibus coluit maxime erga afflictos. 652
    Ad perfectionem jugiter aspirat. 653
    Populum verbo et exemplo ad melioris vitae institutum hortatur. 654
    Fontem in montis vertice coelitus impetrat. 654
    Caeco nato lumen restituit. 655
    Crucem lapideam in eremo erigere curavit. 655
    Aprum a venatoribus tuetur. Insigne miraculum ad Vidulam amnem. 656
    Ultio divina in eum qui in S. Basoli festo venationi vacabat. 656
    Suspensum in patibulo incolumem servat. 657
    Dies obitus. 658
    LIBELLUS DE TRANSLATIONE ET MIRACULIS S. BASOLI CONFESSORIS. 658
    Observationes praeviae. 659
    CAP. I.---Monasterii S. Basoli instauratio, ejusdemque sancti translatio. 659
    CAP. II.---De illo qui irreverenter sancti baculum accepit, cujus pes emarcuit. 660
    CAP. III.---De monstruoso homine ex vico Curmolensi curato. 661
    CAP. IV.---De illuminatione puellae. 661
    CAP. V.---De muliere caeca atque illuminata. 661
    CAP. VI.---De quodam administratore Sperno nomine. Qualiter correptus fuit. 662
    CAP. VII.---Quod per preces et merita beati Basoli Wandalorum exercitus redit. 662
    CAP. VIII.---De illo qui metallum deauratum in summitate turris coeperat convellere. 664
    CAP. IX.---De Barbaro seu Wandalo qui cornu altaris ut convelleret temere apprehendit. 664
    CAP. X.---De illo qui cum uxore incidit in latrones. 664
    [Col. 1217] CAP. XI.---De rectore qui noluit prohibere canes a fonte. 665
    CAP. XII.---De pincerna impudico. 666
    CAP. XIII.---De illo qui tertio monitus ecclesiam adiit, et sanitatem integerrimam recepit. 666
    VITA S. BERCHARII ABBATIS ALTIVILLARENSIS ET DERVENSIS PRIMI. 667
    Observationes praeviae. 667
    Prologus. 669
    Incipit Vita. 669
    Bercharius nobilis Aquitanus. 669
    Nivardo agente litteris imbuitur. 670
    Remos ad Nivardum se recipit. 671
    Remacio informandus traditur. 672
    Luxovium petit. 673
    Pie vitam instituit. 674
    Pincerna factus miraculo commendatur obediens. 674
    Remos reversus. Nivardo monasterium construere cogitanti sociantur. 675
    Nivardo in soporem verso, loco per angelum designato, mandatum de condendo coenobio Altivillarensi recipit. 676
    Childerico juvante ecclesiam S. Petro, aliam B. Mariae curat dedicari. 678
    Monasterium rebus et personis instruit. 679
    Nivardo mortuo, virtutibus, miraculis et auctoritate clarescit. 680
    Parthenona in saltu Dervensi aedificat. 681
    Monasterio condendo locum invenit, rege locum concedente. 682
    Locum monachis, reliquiis et ditat. 683
    Obitum suum praedicit. 684
    A filiolo suo indisciplinato appetitur cultro. 684
    Percussori veniam indulget. 685
    Moritur, in ecclesiam transfertur. Oleum e tumulo manat. 686
    APPENDIX. 686
    DE MIRACULIS S. WALDEBERTI. 687
    Observationes praeviae. 688
    Prologus. 688
    Vita. 689
    Columbano Luxovio pulso succedit Eustasius, dein Walbertus ex milite. 689
    In pago Meldicensi clarescit adolescens. 690
    Eustasio sufficitur. Rem optime gerit. 692
    Nicetio episcopo familiaris, obit. Ab eo sepultus. 693
    Corpus ejus praesidium maxime contra paganos. 694
    Drogo etiam abbas Luxoviensis. Quo mortis genere exstinctus. Angesisus abbas. 694
    Fulbertus abbas. Gibardus. Galliarum infelix status. Reliquiae in rerum invasores delatae. 695
    Invasores puniti. 696
    Alia miracula. 697

SANCTUS AYMARDUS ABBAS CLUNIACENSIS TERTIUS.
    Veterum de S. Aymardo abbate Cluniacensi testimonia. 699
    CHARTULARIUM S. AYMARDI.
    I.---Privilegium domni Agapeti papae domno Aymardo concessum. 703
    II.---Praeceptum Ludovici regis Francorum de S. Joanne Matisconensi. 703
    III.---Charta ejusdem regis, de Tusiaco. 704
    IV.---Praeceptum ejusdem regis de Cariloco et Regniaco, et ecclesia beati Martini Turonensi pertinente, in suburbio Matisconensi sita. 705
    V.---Praeceptum ejusdem regis de confirmatione Alfredi. 706
    ELECTIO S. MAIOLI IN ABBATEM CLUNIACENSEM, vivente Haymardo itidem abbate. 707

SANCTUS MAIOLUS ABBAS CLUNIACENSIS QUARTUS.
    ELOGIUM HISTORICUM. 710
    I.---Ejus Vitae scriptores ejusque laudatores. 710
    II.---Maioli patria, parentes, studia et vita canonicalis. archiepiscopatus Vesontionensis ab eo recusatus. 712
    III.---Maioli conversio ad vitam monasticam. Abbatialis electio. 718
    IV.---Ejusdem electio in abbatem Cluniacensem. Acta sub ejus regimine. 719
    V.---Monasteria per Maiolum reformata. 726
    VI.---Maioli captivitas sub Saracenis. Romanus pontificatus ab eo recusatus. Reconciliatus Otto II cum matre; Romanae ejusdem peregrinationes. 735
    [Col. 1218] VII.---Odilonis substitutio in locum Maioli abbatis; hujus obitus, cultus, reliquiae. 736
    VIII.---Maioli praecipui discipuli, cultores et miracula. 741
    VITA SANCTI MAIOLI, auctore Syro monacho. Epistola domni Syri ad domnum Odilonem abbatem directa. 745
    Liber I. 745
    Liber II. 753
    Liber III. 763
    ELECTIO S. ODILONIS vivente S. Maiolo abbate. 777
    CHARTULARIUM S. MAIOLI. 779
    I.---Charta Lotharii regis de S. Amando Cluniacensi monasterio concesso tempore Maioli abbatis. 779
    II.---Charta Theobaldi Cabilonensis comitis qua donationem monasterii S. Marcelli Cabilonensis Maiolo Cluniacensi abbati factam confirmavit. 780

LETALDUS MICIACENSIS MONACHUS.
    Notitia historica. 781
    VITA S. JULIANI CENOMANENSIS. 781
    Epistola dedicatoria ad Avesgaudum Cenomanensem episcopum. 781
    Prologus. 783
    Incipit Vita. 785
    CAP. I.---Cenomani a S. Juliano conversi. 785
    CAP. II.---Tres mortui suscitati. 787
    CAP. III.---Alia miracula adversa tolerata. 790
    CAP. IV.---S. Juliani mors, sepultura. 793
    LIBER MIRACULORUM S. MAXIMINI ABBATIS MICIACENSIS. 796
    Prologus. 796
    CAP. I.---Clodovei elogium. S. Euspicii vitae compendium; item S. Maximini. Maximini insignes discipuli. Sententia auctoris de adventu S. Mauri in Gallia. 798
    CAP. II.---De B. Avito et transitu sancti Maximini. 799
    CAP. III.---De sancto Theodemiro. 801
    CAP. IV.---De Letaldo abbate et ejus successoribus. 806
    CAP. V.---De Duobus fratribus mirabiliter a morte salvatis. 810
    CAP. VI.---De praedone pervaso a daemone et post liberato. 811
    CAP. VII.---De auriga inter fluctus servato prospere. 811
    CAP. VIII.---De merso diu jacente in flumine, nec mortuo. 812
    CAP. IX.---De clerico lapso ab ecclesiae tecto permanente illaeso. 813
    CAP. X.---De eo cujus manus haeserunt fossorio. 813
    CAP. XI.---De fratribus territis et mirabiliter salvatis. 814
    CAP. XII.---De obitu abbatis Annonis. 815
    CAP. XIII.---De his qui sub terra obruti sunt nec mortui. 817
    CAP. XIV.---De caeco in aquam merso. 817
    CAP. XV.---De paupere sub rupe habitante. 818
    CAP. XVI.---De illata consuetudine a Salomone praeposito et per Domini gratiam evacuata. 818
    CAP. XVII.---De eo qui ad putandum vineam rogatus arte se excusavit. 819
    CAP. XVIII.---De Adelardo equorum custode. 819
    CAP. XIX.---De Ardentibus. 820
    DELATIO CORPORIS S. JUNIANI IN SYNODUM KARROFENSEM. 824

JOANNES PAPA XV.
    NOTITIA HISTORICA. 825
    EPISTOLAE ET PRIVILEGIA. 827
    I.---Privilegium pro monasterio Coeli Aurei Ticinensi. 827
    II.---Privilegium pro monasterio S. Maximini. 827
    III.---Privilegium pro ecclesia Noviomensi. 828
    IV.---Privilegium pro monasterio S. Gregorii. 830
    V.---Epistola ad omnes fideles.
    VI.---Privilegium pro monasterio S. Nazarii Laureshamensi. 834
    VII.---Privilegium pro monasterio Anianensi. 835
    VIII.---Privilegium pro ecclesia Hamburgensi. 837
    IX.---Privilegium pro monasterio S. Petri Rodensi. 839
    X.---Epistola ad omnes fideles. 843
    XI.---Privilegium Gregorio episcopo Portuensi concessum. 843
    XII.---Concilium Romanum pro canonizatione S. Udalrici Augustani episcopi. 845
    XIII.---Privilegium pro monasterio Brewnowiensi. 847
    [Col. 1219] XIV.---Epistola ad Grimaldum archiepiscopum Salernitanum. 848
    XV.---Privilegium pro monasterio Fuldensi. 849
    XVI.---Epistola ad Arnulfum comitem et alios. 850
    XVII.---Epistola ad episcopos aliquot. 851

GUIDO II RODIENSIS EPISCOPUS.
    Notitia historica. 851
    STATUTA. 853
    CHARTAE. 854

S. ADALBERTUS EPISCOPUS PRAGENSIS ET MARTYR.
    Vita S. Adalberti auctore forte Joanne Canapario, coenobii SS. Bonifacii et Alexii in urbe, ineunte saeculo IX abbate. 859
    Passio S. Adalberti martyris Christi. 863
    Miracula. 890
    HOMILIA S. ADALBERTI IN NATALE S. ALEXII CONFESSORIS. 895
    Monitum. 895
    Homilia. 897
    PROFESSIO REGULAE S. BENEDICTI a beato Adalberto facta. 899

GREGORIUS PAPA V.
    Notitia historica. 899
    EPISTOLAE ET PRIVILEGIA. 901
    I.---Epistola ad Winizonem abbatem. 901
    II.---Privilegium pro ecclesia Cameracensi. 904
    III.---Diploma Gregorii Papae V Werinfrido abbati concessum. 906
    IV.---Bulla pro monasterio S. Martini Turonensi. 907
    V.---Ecclesiae S. Prosperi consecratio. 909
    VI.---Privilegium pro ecclesia Ravennate. 909
    VII.---Privilegium Haltoni abbati Fuldensi concessum. 912
    VIII.---Epistola ad Ottonem imperatorem. 912
    IX.---Epistola ad Willegisum archiepiscopum Moguntinum. 913
    X.---Bulla pro monasterio Sublacensi. 915
    XI.---Epistola ad Joannem Ravennatensem archiepiscopum. 919
    XII.---Epistola ad Albonem abbatem Floriacensem. 920
    XIII.---Privilegium pro abbatia S. Ambrosii. 920
    XIV.---Epistola ad Gebertum Ravennatem episcopum. 921
    XV.---Epistola ad Alphanum Beneventanum archiepiscopum. 923
    XVI.---Privilegium pro monasterio S. Genesii in dioecesi Bisuldunensi. 924
    XVII.---Privilegium pro Ecclesia Montis-Majoris. 927
    XVIII.---Bulla pro Arnulpho in episcopum Ausonensem eligendo. 928
    XIX.---Epistola ad Constantiam reginam Galliarum. 931
    XX.---Privilegium pro monasterio Cluniacensi. 932
    XXI.---Bulla pro confirmandis juribus monasterii de Pettershausem ad ripam Rheni in dioecesi Constantiensi. 935
    [Col. 1220] XXII.---Epistola ad Martinum abbatem. 937

HROTSUITHA VIRGO ET MONIALIS GANDERSHEIMENSIS.
    Notitia historica. 941
    Prologomena. 941
    Epistola dedicatoria. 941
    Schurzfleischii praefatio. 943
    Conradi Celtis praefatio. 967
    Praefatio Hrotsuithae in sex Comoedias suas. 972
    Epistola ejusdem. 973
    COMOEDIAE SEX. 975
    I.---Gallicanus. 977
    II.---Dulcitius. 993
    III.---Callimachus. 1001
    IV.---Abraham. 1013
    V.---Paphnutius. 1027
    VI.---Sapientia. 1045
    Praefatio Hrotsuithae in opera sua metrice conscripta. 1061
    Argumentum in Historiam beatae Virginis. 1063
    HISTORIA NATIVITATIS LAUDABILISQUE CONVERSATIONIS INTACTAE DEI GENITRICIS. 1065
    HISTORIA ASCENSIONIS DOMINI. 1079
    Argumentum in historiam Ascensionis Domini. 1079
    Argumentum in Gangolfum. 1085
    Praefatio. 1085
    PASSIO S. GANGOLFI MARTYRIS.
    PASSIO S. PELAGII MARTYRIS. 1093
    Argumentum. 1093
    Praefatio in Pelagium. 1093
    Historia sequitur. 1095
    LAPSUS ET CONVERSIO THEOPHILI VICEDOMINI. 1101
    Argumentum. 1101
    Historia. 1101
    HISTORIA DE CONVERSIONE DESPERATI ADOLESCENTIS SERVI PROTERII PER SANCTUM BASILIUM. 1109
    Praefatio. 1111
    Argumentum. 1112
    Sequitur historia. 1112
    HISTORIA PASSIONIS S. DIONYSII EGREGII MARTYRIS. 1115
    Argumentum. 1115
    Incipit historia. 1117
    HISTORIA PASSIONIS S. AGNETIS VIRGINIS ET MARTYRIS. 1121
    Argumentum. 1121
    Incipit historia. 1122
    CARMEN DE PRIMORDIIS COENOBII GANDERSHEIMENSIS. 1135
    CARMEN DE GESTIS ODDONIS I. 1149
    APPENDIX AD OPERA HROTSUITHAE. 1169
    Vita sanctae Hathumodae primae abbatissae Gandersheimensis, auctore Agio presbytero et monacho. 1169
    Dialogus Agii de obitu sanctae Hathumodae abbatissae. 1184
    INDEX LATINITATIS in Hrotsuithae Opera. 1197




[Col. 1219] FINIS TOMI CENTESIMI TRICESIMI SEPTIMI.
